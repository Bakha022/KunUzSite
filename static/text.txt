1. {
    category: "Jahon"
    img: "sdadad"
    title "jamiyat jahon"
    articels:"
14 май куни Туркияда президентлик сайловлари бўлиб ўтади. Асосий кураш мамлакатни 20 йилдан буён бошқариб келаётган Ражаб Эрдўған ва мухолифатчилар номзоди Камол Қиличдорўғли ўртасида кечади."
    text: "Ражаб Тоййиб Эрдўған 20 йилдан ортиқ вақт давомида ҳокимият тепасида қолмоқда. Энди унинг қаршисида —ўзи ҳал қилишига тўғри келган вазифалардан энг мураккаби пайдо бўлган. Якшанба куни Туркияда президентлик ва парламент сайловлари бўлиб ўтади. Мухолифатдаги олти партия бирлашган ва ўз бошқарувидаги кўп йиллар мобайнида мурватларни бураб қотириб, авторитар тизим қурган ва барча ҳокимиятни ўз қўлида тўплаб, бу билан мамлакатни оғир иқтисодий инқирозга олиб келган амалдаги президентни ағдариш учун ягона номзодни танлади.


Қуйида бу сайлов ҳақида билиш керак бўлган асосий маълумотлар келтирилади.

Бу сайловлар нима учун тарихий деб аталмоқда?

Бу кўп йиллардан буён нафақат Туркияни, балки бутун минтақани ҳақиқатан ҳам ўзгартириши мумкин бўлган биринчи сайлов, чунки мухолифатда биринчи марта муваффақият қозониш учун реал имконият юзага келган.

XX асрда Усмонийлар империяси қулашидан кейин Отатуркнинг ислоҳотлари амалга оширилиб, Туркия шариат ҳуқуқлари бекор қилинган, давлат эса диний институтларга қарам бўлмаган миллий давлатга айланганди.

Ражаб Эрдўғаннинг 20 йиллик бошқаруви даврида Туркия отатуркчиликдан воз кечиб, консерватив ва диний ғояларга қайта бошлади. Эрдўғаннинг ўзи бир неча бор Отатуркнинг ислоҳотларини танқид қилди — унга айниқса давлат диндан ажратилган дунёвийлик тамойили ёқмаган. Бунинг ўрнига Эрдўған Туркиянинг исломий ўзига хослигини мустаҳкамлаш тарафдори эди.

Туркия авторитаризм йилдан йилга кучайиб бормоқда, бу ерда норози одамларни оммавий ҳибсга олиш ва жиноий таъқиб қилиш мумкин.

Бўлажак сайловлар нафақат Туркия учун, балки бутун минтақа учун ҳам муҳимдир.

Амалдаги президентнинг мамлакат ичидаги мухолифлари у Туркияда янги шарқона мустабид тузум қураётганини айтишса, Эрдўған ташқи сиёсатда минтақадаги таъсирини кенгайтириш учун барча ишни қилмоқда. Анқара Россия, Эрон ва Қатар билан алоқаларни ривожлантирди, Сурия ва Ливиядаги манфаатларини ҳарбий воситалар орқали белгилади ва ҳимоя қилди.

Россиянинг Украина билан уруши давомида Эрдўған шахсан воситачи ролини ўйнашга ҳаракат қилди: у томонларнинг музокараларини ташкиллаштирди, Володимир Зеленский билан ҳам, Володимир Путин билан ҳам мулоқотни давом эттирди, моҳиятан можаронинг икки томонига ҳам таъсирини сақлаб қолган ягона етакчи сифатида кўрсатишга уринди.

НАТО аъзоси ҳисобланган Туркия Финландия ва Швециянинг алянсга қўшилишида муаммо туғдирди ва бу билан ўзининг таъсири фақат Қора денгиз минтақаси ва Яқин Шарқ билан чекланиб қолмаслигини намойиш этди."
    descriptions:Туркияда тарихий сайлов. Асосий саволлар ва жавоблар
    datetime:"dsadad"
    video:"sdadasd"
}
2. {
    category:"jahon"
    img:"sadad"
    title : " Rossiya Ukraine"
    articels:"2022 йил 22 феврал куни Россия Украина чегарасидан ўтиб, қўшни мамлакатга бостириб кирди. Украина армияси жанг таклиф қилди."
    text: "Шанба тонгида Брянск областида россияликларнинг ҳарбий учиш аппаратлари қулаши билан боғлиқ камида икки ҳолат содир бўлди: регион расмийлари Клинци шаҳрида Ми-8 вертолёти қулаганини тасдиқлаган, фавқулодда хизматлар ТАСС агентлигига Су-34 қирувчи самолёти қулаганини тасдиқлаган. Россия нашрлари област ҳудудида шу вақтда яна бир Ми-8 вертолёти ва Су-35 қирувчиси қулагани ҳақида хабар тарқатди, аммо бу маълумотлар расман тасдиқланмаган.

Расмийлар изоҳ берган ягона ҳодиса - Россия ва Украина чегарасидан 40 километр масофада жойлашган Клинци шаҳрида вертолёт қулашидир.

Брянск области губернатори Александр Богомаз Клинцида вертолёт қулаши оқибатида ерда бешта уй шикастлангани ва бир аёл яралангани ҳақида хабар берган.

«Бугун Клинцида вертолёт қулаши содир бўлди. Ҳодиса оқибатида тинч аҳоли вакилларидан бир аёл киши жабрланган. Айни вақтда у район шифохонасига етказилган, унга барча зарур тиббий ёрдамлар кўрсатилмоқда. Бешта уй шикастланган», дея ёзган губернатор.

Маҳаллий аҳоли вакиллари томонидан олинган видеоларда вертолёт ҳавода портлаб, ёниб кетганча тиккасига қулаётгани акс этган.

ТАСС агентлигининг фавқулодда хизматлардаги манбаси вертолёт двигателдаги ёнғин туфайли ҳалокатга учраганини айтган, аммо ижтимоий тармоқларда тарқалган видеоларда унга ракета келиб урилгани ва портлаш содир бўлганини кўриш мумкин. Манбалар вертолёт учувчиларининг иккиси ҳам ҳалок бўлганини айтишган.

Иккинчи ҳолат ҳақида Россия фавқулодда хизматлари ТАСС агентлигига хабар беришган. Агентлик суҳбатдоши бирор жиддий тафсилотни келтирмаган ҳолда шундай деган: «Украина билан чегара яқинида Су-34 қулади. Бортда бўлганларнинг тақдирига ойдинлик киритилмоқда»."
    descriptions: "Брянск областида Россия вертолёт ва самолётлари қулаши: сўнгги маълумотлар "
    datetime: "dsada"
    video:"sdadad"
}
3. {
    category: "jahon"
    img:"dsada"
    title : "Turkiya jamiyat"
    articels: "14 май куни Туркияда президентлик сайловлари бўлиб ўтади. Асосий кураш мамлакатни 20 йилдан буён бошқариб келаётган Ражаб Эрдўған ва мухолифатчилар номзоди Камол Қиличдорўғли ўртасида кечади."
    text: "Туркиядаги президентлик сайловларидан аввал ноаниқлик даражаси жуда юқори — Ражаб Тоййиб Эрдўғаннинг йигирма йиллик иқтидорига якун ясалиши ҳам мумкин. Унинг асосий рақиби — мухолифат етакчиси Камол Қиличдорўғли.

The Bell у ҳақида нималар маълумлиги ва у ютса Россия билан алоқалар нима бўлишини таҳлил қилди.

14 май сайловларига саноқли кунлар қолганида асосий номзодларнинг ғалабага бўлган имкониятлари деярли тенглашди. Politico’нинг сайловолди сўровномалари агрегатори Қиличдорўғлига биринчи турда 49 фоиз бермоқда, Эрдўғанга эса 46 фоиз. Агар улардан бири биринчи турда 50 фоизлик маррадан ўта олмаса, иккинчи тур 28 май куни ўтказилади ва бу ҳолатда сўровнома орасидаги фарқ 51 га 49 фоиз бўлиб турибди. Бироқ, ҳукуматпараст Hurriyet газетаси яқинда агар давомат 90 фоиздан ошса, Эрдўған биринчи турдаёқ ғалаба қозонишини башорат қилган эди.

Пайшанба куни Қиличдорўғлининг собиқ сафдоши, сўровномалар унга 2–3 фоиз атаётган Муҳаррам Инженинг шаҳвоний тасвирлари тарқатилиши ортидан сайловдан воз кечиши ноаниқлик даражаси янада ошишига сабаб бўлди. Унинг нисбатан ёш электорати икки етакчини ҳам ёмон кўради, шу сабабли улар ким томонга ўтишини тахмин қилиш қийин, деб ёзади Bloomberg. Бироқ фонд бозорлари сайловолди кампаниясининг янада қутблашиши иқтисодий сиёсатни ўнглашни ваъда қилган Қиличдорўғли имкониятлари ошаётганини сезган. Borsa Istanbul 100 индекси бу янгиликдан сўнг 6 фоизга ўсган, банк соҳаси индекси эса 9 фоизга. Учинчи номзод — миллиятчи Синан Ўған бундай ҳолатда шунчаки статистга айланади.

Камол Қиличдорўғли ким?

74 ёшли Қиличдорўғли Эрдўғандан 5 ёш катта, у мухолифатга 2010 йилда қўшилган — умуммиллий сайловларда иккинчи ўринни эгаллаган Жумҳурият халқ партияси (CHP)ни бошқара бошлаган.

Сиёсатчи сифатида Қиличдорўғли — ўта қатъий муҳитдаги шафқатсиз танлов маҳсули. Туркия сиёсатидаги чорак асрлик фаолиятида у катта хатоларга йўл қўймаган (масалан, 2016 йилги ҳарбий исёнда Эрдўғанни қўллаб-қувватлаган), бир вақтнинг ўзида тактик иттифоқлар тузиш ва коалицияларда ишлаш маҳоратини сайқаллаб борган. Сўнгги йилларда у рақибидан аввал бу борада жуда ортда бўлган харизмага ҳам эга бўлди — унинг биринчи таъсирли сурати 2017 йилги «Адолат марши»да пайдо бўлди. Бироқ 2019 йилга келиб CHP’нинг бошқа партиялар билан ҳамкорлиги Истанбул ва Анқара шаҳарлари мэрлигига мухолифат номзодларини ўтказишга олиб келди. 2023 йилга президентлик сайловларига Қиличдорўғли Эрдўғанни амалдан кетказишни мақсад қилган олтита турлича партияларнинг ягона номзоди сифатида етиб келди, ҳаттоки курдлар етакчиси Салоҳиддин Демиртошнинг ҳам қўлловига эга бўлди.

«Комсомол» Эрдўғандан фарқли ўлароқ, Қиличдорўғли иқтисодий билимларга эга, ижтимоий блокнинг собиқ амалдори ва коррупцияга қарши курашишда ҳам иштирок этган. Wall Street Journal нашрига берган ўзининг сўнгги интервюсида у яшаш баҳоси таназзулини енгишни, Туркияни парламентаризмга қайтаришни, Марказий банк мустақиллигини тиклашни ва сиёсий маҳбусларни озод қилишни ваъда қилган. Нима бўлганда ҳам расмий инфляция 50 фоиз бўлиб турганда Туркия Марказий банкининг 8,5 фоизлик асосий ставкасига ҳар қандай муқобил чора мамлакат иқтисодиётини жонлантириши турган гап."
    descriptions: "Ғарбга бурилиш ва шунчаки бизнес: Қиличдорўғлининг ғалабаси қандай оқибатларга эга бўлади? "
    datetime: ""
    video: ""
}
4. {
    category: "Uzbekistan"
    img:
    title: " iqtisodiyot"
    text: "Шавкат Мирзиёев раислигида қайта тикланувчи энергия манбаларини жорий қилиш аҳволи, ёз мавсумида энерготизимнинг барқарор ишлашини таъминлаш борасида кўрилаётган чоралар муҳокамаси бўйича видеоселектор йиғилиши бошланди.


Йиғилишда ёз ойларида электр тизимларининг барқарор ва узлуксиз ишлашини таъминлаш, юклама ошиб кетиши натижасида уларнинг ишдан чиқишининг олдини олиш чораларини ўз вақтида кўриб бориш зарурлиги кўрсатиб ўтилди.

Паст кучланишли 30 минг километр электр тармоғи ва 10 мингта трансформаторни мукаммал таъмирлаш ишларини ўз вақтида ва сифатли бажариш топширилди.

Бу борада март ойида Тошкент шаҳрида электр таъминотини яхшилаш бўйича алоҳида дастур қабул қилиниб, бунга 4,2 триллион сўм ажратилди. Унга мувофиқ 900 километр электр тармоқлари, 230 та трансформаторни янгилаш ва реконструкция қилиш, 5 та янги подстанция қуриш режа қилинган.

Вилоятлар ҳокимларига электр ускуналари ва материаллари захираси учун эҳтиёжларни ҳисоб-китоб қилиб, ҳар бир вилоятда 10 миллиард сўмдан маблағ ажратиш топширилди.

1 августга қадар 2023 йил учун режа қилинган тармоқ ва трансформаторларни таъмирлаш ишларини якунига етказиш вазифаси қўйилди. Бунинг учун вилоят, шаҳар ва туманларда 400 га яқин бригада ташкил қилинади. 

Шунингдек, мутасаддиларга иссиқлик энергия станцияларига бугунги кунга нисбатан 6 миллион куб метрга кўп газ етказиб беришни таъминлаш, 1 июлга қадар 200 минг тонна мазут захирасини яратиш топширилди. 

Ёқилғи-энергетика соҳасида давлат назоратини кучайтириш, электр энергияси ва газнинг ноқонуний истеъмолига барҳам бериш бўйича ҳам вазифалар белгилаб берилди."
    descriptions: "Шавкат Мирзиёев масъулларга ёзда электр тизимининг узлуксиз ишлашини таъминлаш вазифасини юклади "
    datetime: "adsada"
    video: "asdad"
}
5. {
    category: "Uzbekistan",
    img:
    title: " jamiyat"
    text: "Тошкент вилояти Ички ишлар бош бошқармаси синфдошларига нашида ҳаволасини юбориши ортидан 3 йилга қамалган йигит ҳақида тармоқлардаги норозиликларга муносабат билдирди. Фаолларни нохолис ахборот тарқатишда айблаган ИИББ баёнотининг ўзида – ишга доир ҳужжатлар ҳамда суд ҳукмига тўғри келмайдиган бир қанча нотўғри маълумотлар ва туҳмат борлигини кўриш мумкин.


Биринчидан: Тошкент вилояти ИИББ тезкор-қидирув тадбирлари давомида 21 ёшли йигитни “Сурияда фаолият олиб бораётган “Тавҳид ва жиҳод катибаси” халқаро террористик ташкилот жангарилари томонидан тайёрланган маърузаларни интернет орқали тинглаши давомида уларнинг ғоявий таъсирига тушиш ҳамда ушбу ҳаракатларни қўллаб-қувватлашни бошлаган”ликда айблаган.

Ваҳоланки, суд ҳукмида ҳам, айбланувчининг яқинлари Kun.uz'га тақдим қилган, Янгийўл туман ИИБ терговчилари имзоси билан тасдиқланган айблов хулосасида ҳам бундай маълумот йўқ.

Иккинчидан: ИИББ Жаҳонгир Улуғмуродовни “халқаро террористик ташкилот тарафдорлари сонини орттириш мақсадида интернет орқали “жиҳод” ва “шаҳидликка чорлов” маърузаларини ўзига таниш бўлган шахслар ва яқинлари орасида тарқатиш билан шуғулланган”ликда ҳам айблаган.

Айблов хулосасида ҳам, суд ҳукмида ҳам бундай маълумот йўқ.

4 варақдан иборат айблов хулосасида талаба йигитнинг фақатгина бир ҳаракати борасида маълумотлар, шунингдек ўзи ва гувоҳларнинг кўрсатмалари берилган. Яъни Жаҳонгир Улуғмуродов – YouTube платформасидаги ўзи маъносини яхши тушунмаган диний қўшиқнинг ҳаволасини (нашиданинг ўзини эмас) гуруҳга юборгани ҳақида кўрсатма берган. Суд ҳукми ҳам айни ушбу маълумотни тасдиқлаб турибди.

Яъни, айбланувчи ИИББ айтганидек ноқонуний материалларни “тарқатиш билан шуғулланган” эмас, балки бир маротаба Telegram гуруҳга юборган. Шунингдек, Жаҳонгир Улуғмуродов айблов хулосасида ҳам нашид маъноларини тушуниб етмагани, билмасдан тарқатгани ҳамда айбидан пушаймон экани ёзилган.

Учинчидан, ИИББ баёнотидаги “халқаро террористик ташкилот тарафдорлари сонини орттириш мақсадида”, деган маълумот, ҳужжатларга таянилса, туҳмат бўлиб қолмоқда.

Чунки, айблов хулосасида ҳам, суд ҳукмида ҳам 21 ёшли талабага бундай айблов қўйилмаган. Савол туғилади: Тошкент вилояти ИИББ талабанинг мақсадини қаерда билган бўлиши мумкин?

Баёнотда Тошкент вилояти ИИББ маълумот ўрнида келтириб ўтаётган қуйидаги фикрлар эса доим такрорланади, лекин бирор маротаба факт ва далиллар жамоатчиликка очиқланмаган.

“Бугунги кунда кўплаб ёшларнинг муқаддас ислом дини ниқоби остида фаолият юритаётган турли тақиқланган ташкилотлар таъсирида сохта “жиҳод”, “ҳижрат” ва “шаҳидлик” ғоялари билан, Сурия, Ироқ ва бошқа, жанговар ҳаракатлар давом этаётган мамлакатлар ҳудудига чиқиб кетиш ҳолатлари давом этмоқда”.

Масалан, саволлар пайдо бўлади: 2022 йилда қанча ўзбекистонлик ёшлар бундай ғоялар билан чет элга чиқиб кетди? Уларнинг кетиш сабаблари нима? Доимгидек, жавоблар йўқ.

Нашидага экспертлик хулосасини берган Дин ишлари бўйича қўмита – ушбу маълумотлар аҳоли орасида ваҳима чиқаришга қаратилмагани, Конституциявий тузумни зўрлик билан ўзгартиришга ва халифалик барпо этишга тарғиб қиладиган ғояларнинг мавжуд эмаслиги, тақиқланган ташкилотлар тузиш ва унда қатнашишда даъватлар мавжуд эмаслиги, шу билан бирга нашид диний ақидапарастлик ғоялари билан йўғрилган бўлиб, уни Ўзбекистон ҳудудига олиб кириш, тайёрлаш ва тарқатиш тақиқланиши маълум қилинган.

“Қонун ўзгартирилиши шарт” – фаоллар нашид эшитгани ёки уни улашгани учун қамалиб кетаётганлар иши ҳақида

Эслатиб ўтамиз, 2023 йил 8 май куни Тошкент давлат иқтисодиёт университетининг 2-босқич талабаси, 21 ёшли Жаҳонгир Улуғмуродов 3 йилга қамалди.

У 2022 йилда синфдошлари аъзолигидаги Telegram-гуруҳга YouTube'даги диний қўшиқ – нашида учун ҳавола юборганликда айбланмоқда. Сўнгги вақтларда бундай “айбловлар” билан қамалаётган ёшлар сони ортиб бормоқда. Бу жамоатчиликда турли саволлар ва ҳавотирлар уйғотмоқда.

Жорий йил январ ойида телефонидан диний нашида топилган яна бир 21 ёшли йигит – Сардор Раҳмонқулов ҳам 5 йилга озодликдан маҳрум қилинган эди. Кейинроқ, жамоатчиликнинг кескин этирозлари ортидан, апелляция судининг ажримига мувофиқ, Раҳмонқуловга тайинланган 5 йил озодликдан маҳрум қилиш жазоси шартли ҳукмга ўзгартирилиб, 2 йил синов муддати белгиланди ва у суд залида озод қилинди."
    descriptions: "Нашида учун қамалган йигит воқеаси: ИИБ баёноти айблов хулосасига зид келяпти "
    datetime: "sdads"
    video: "dsada"
}
6. {
    category: "Jahon"             
    img: ""
    title: "Turkiya jamiyat"
    text: "Шу ҳафта охирида Туркияда президентлик сайловлари бўлиб ўтади. Мамлакатни 20 йилдан буён бошқараётган Ражаб Тоййиб Эрдўған иқтидорда қолиш-қолмаслиги маълум бўлади. Сўровномалар кўрсатишича, амалдаги президент ва мухолифат номзодини қўлловчилар сони бир хилда – 40 фоиздан юқори. Ҳукмрон партия рейтингига рекорд инфляция ва зилзила зарба берган.
 Истанбул, 2023 йил 2 май. Фото: Reuters

Бир неча кун аввал Туркия аҳолисига келган SMS-хабарда улар келгуси ойдан иситиш тизими учун тўловлардан озод бўлиши маълум қилинди. Шу йўл билан ҳукмрон Адолат ва тараққиёт партияси (Adalet ve Kalkınma Partisi, АKP — АТП) сайлов арафасида сайловчилар мойиллигини қўлга киритишга ҳаракат қилмоқда, ижтимоий тармоқ фойдаланувчилари эса май ойида иситиш тизимидан фойдаланмасликларини писанда қилишган, деб ёзади журналист Марина Ушакова.

14 май куни Туркиянинг амалдаги раҳбари Ражаб Тоййиб Эрдўған аҳолининг қўлловини сақлаб қололгани ёки қололмагани маълум бўлади. Ўтган сайловда у 52,5 фоиз овоз тўплаганди. Сўнгги сўровномалар натижалари манбасига кўра фарқ қилиб турибди.

Туркиядаги энг йирик, бир пайтлар мухолиф саналган, бироқ сўнгги йилларда АТП тарафдорлари назоратига ўтган Hürriyet онлайн нашри маълумотларига кўра, 2 май ҳолатига номзодларнинг бирортаси биринчи турдаёқ ғолиб бўлиш учун етарли 50 фоиз овозни қўлга кирита олмайди. Эрдўғаннинг имконияти бироз юқори баҳоланган — 48,6 фоиз. Асосий мухолиф номзод, Жумҳурият Халқ партияси етакчиси Камол Қиличдорўғлининг имкониятлари 44,1 фоизга, «Ватан» партияси етакчиси Муҳаррам Инжаники — 4,3 фоизга, тўртинчи номзод — ATA ittifakı ўнг миллиятчи блок етакчиси Синан Ўғаннинг имкониятлари эса бор-йўғи 3 фоизга баҳоланмоқда.

Сиёсий тадқиқотлар билан шуғулланувчи мустақил SER-AR компанияси томонидан 3 май куни ўтказилган бошқа сўровномаларга кўра, мухолифат машҳурроқ: Қиличдорўғлида — 52,7 фоиз, Эрдўғанда — 44,3 фоиз, Ўғанда — 1,6 фоиз, Инжада — 1,4 фоиз.





Сайлов арафасида ҳукмрон партия ва унинг етакчиси позициясига икки омил қаттиқ зарба берди. Биринчиси — 6 феврал куни мамлакат жанубидаги 11 та вилоятни қамраб олган кучли зилзилалар. Сўнгги маълумотларга кўра, фожиа қурбонлари сони 50 мингдан ошган, жабр кўрганлар 15,7 миллион кишига етган. Уларнинг бир қисми фалокат зонасини тарк этиб, қариндошларининг уйларига жойлашишган.

Мамлакат ҳукумати қутқарув операциясини яхши ташкил этолмаслик ва яхши ўтказа олмаганликда айбланди. Айрим гувоҳларга кўра, қутқарув операцияси айрим жойларда уч кунга кечикиб бошланган, одамлар вайроналар остида суткалаб ва соатлаб қолиб кетишган, умуман ёрдам етиб бормаган жойлар ҳам бўлган. Танқидлар ёпирилгач ҳокимият аввал Twitter’ни ўчириб қўйган — айнан шу платформада фожиа жойларидан видеолар тарқатила бошланган, яқинлари вайроналар остида қолиб кетганлар техника ва қутқарувчилар жўнатилишини талаб қилишган. Кейин эса Эрдўған омма олдида баёнот бериб, операция кўнгилдагидек бўлмаганини тан олган.

Олти баробарга қимматлаган пиёз

Сайловчилар кайфиятига таъсир кўрсатувчи иккинчи омил — мамлакат иқтисодиёти аҳволи. Туркия статистика институти расмий маълумотларига кўра, бир йил ичида нархлар икки баробар — 105 фоизга ошган. Бироқ, Туркия аҳолиси вазият унданда ёмонроқ эканини айтган.

Шу йил баҳорда пиёз нархи кескин кўтарилгани алоҳида эътирозга сабаб бўлди. Усиз турк ошхонасини тасаввур этиб бўлмайди. Туркия қишлоқ хўжалиги палаталари ҳисоб-китобларига кўра, жон бошига йилига 21 кг пиёз талаб этилади. Палата йил давомида пиёз нархи 600 фоизга ўсганини аниқлаган — ўтган йил баҳорида пиёзнинг килоси 4-5 лира бўлган, ҳозирда унинг нархи 30 лирага етган. Танқидларга жавобан Ражаб Тоййиб Эрдўған унинг сайловчилари ўз етакчиларини «картошкага ҳам, пиёзга ҳам алишмаслиги»ни айтган (Ўшанда ижтимоий тармоқларда мухолиф кайфиятдаги фойдаланувчилар қайси озиқ-овқат маҳсулотлари эвазига амалдаги раҳбардан воз кечган бўлар эдингиз, деб сўровлар ўтказган, вариантлар ичида «бир бурда нонга» варианти ҳам бўлган).

Озиқ-овқат нархлари билан бирга турар жой нархлари ҳам шиддат билан ўсиб бормоқда. Расмий маълумотлар нархлар «бор-йўғи» икки ярим баробарга ошганидан гапирмоқда — феврал ойида турар жой индекси 140 фоизга ўсган. Ижара ҳақи ҳам деярли шунчага ошган: масалан, Истанбулда бу кўрсаткич 140 фоизга ўсган. Бу ижарачилар яшаш нархини оширишига белгиланган қонуний чекловларга қарамай рўй берган — у 2023 йил июнигача 25 фоиздан ошмаслиги керак эди.


Мухолифат ва унинг тарафдорлари Туркия иқтисодиёти таназзули ва ўртача статистик туркияликнинг чўнтаги қуриётганида АТП ва Эрдўғанни айблашади. Туркия етакчиси рақиблари қайд этишича, у инфляцияни иқтисодий чораларни қўллаб эмас, Марказий банк раҳбарини ишдан бўшатиб жиловламоқчи бўлган, икки йил ичида уч кишини истеъфога чиқарган. Сўнггиси 2022 йил январида Саид Эрдол Динчар бўлди: ОАВ маълумотига кўра, у 2021 йил декабрида эълон қилган нарх ўсиши билан боғлиқ маълумотлар — 36 фоиз — Эрдўғанга ёқмаган, бу сўнгги 20 йил ичидаги рекорд эди.

Ҳукмрон партия ва Эрдўғаннинг ўзи Туркия иқтисодиёти аҳволини шарҳлашни ёқтиришмайди. Бунинг ўрнига ҳокимият «тўнтариш қартаси»ни ўйинга қўшмоқчи бўлишади: унинг асосий мазмунига кўра, мухолифат ғалабаси — 2016 йил июлида олди олинган давлат тўнтариши амалга ошганини билдирарди. Эрдўғанга кўра, қамоқхоналардаги террорчилар ва хорижга қочиб кетганлар ҳам ҳокимият алмашинувини кутишмоқда. Бундан ташқари, Эрдўған мухолифат мамлакат 20 йилда эришган барча натижаларни йўққа чиқаради, деб ишончи комил.

Амалдаги етакчи бунга нисбатан аҳолига «ишонч ва барқарорлик муҳити»ни сақлашни таклиф қилмоқда. Бу шароитда, хусусан, ёшларнинг ўз шахсий турар жойи ҳам бўлади: Эрдўған ижтимоий тармоқлар орқали «Биринчи уйим, биринчи ерим» дастури ёрдамида бу йўлда барча имкониятни ишга солишини ваъда қилди.

Чунки сайловчиларнинг янги авлодини айнан шу масала ўйлантирмоқда: 30 ёшгача бўлган ёшлар мавжуд шароитларда уларнинг келажаги қандай бўлиши номаълумлигини ёзишмоқда. «Агар 5 йил аввал 300 минг лирага квартира сотиб олиш мумкин бўлса, ҳозир шу майдонга тенг квартира 3 миллион лира туради. Ўғлим 23 ёшда, у ўқиб, таълим олишидан нима наф?» — деган Истанбулдаги фабрикада ишловчи Ойша.

Мухолифат нима ваъда қилмоқда ва Эрдўғаннинг жавоби

Мухолифат ва ҳукмрон партия ўртасидаги мулоқотлар оммавий чиқишлар воситасида бўлиб ўтмоқда. Камол Қиличдорўғлининг жонли эфирда юзма-юз дебатлар ўтказишга чақириқларига қарамай, турк етакчиси бунга жавоб бермаяпти, лекин уни танқид қилишни бас қилмаяпти. Масалан, у Қиличдорўғлини «бай-бай Камол» дейди. «Бай» — туркчада «бой» дегани, «бай-бай» эса инглизчадаги «хайр» дегани.
Эрдўған тарафдорларининг Анқарадаги митинги. 2023 йил 30 апрел. Фото: Reuters

Дебатлар йўқлиги шароитида митингларда очиқдан очиқ тарғиб бормоқда. Ҳар икки номзод энг мухолиф кайфиятдаги шаҳар Измирда митинг ўтказди. Ҳукмрон АТПнинг митинги 29 апрел куни соҳилда бўлиб ўтди. Тармоқда Эрдўғаннинг кўп сонли тарафдорларидан иборат расмий суратлар фотомонтаж экани айтилган хабарлар тарқала бошлади. Бундан ташқари, йиғилганлар орасида давлат ташкилотларининг кўплаб ходимлари бўлгани, улар митингга ишдан ҳайдалиш таҳдиди остида чиқарилгани хабар қилинди. Шундан сўнг Эрдўған Анқарадаги сайловчилар олдида чиқиш қилди ва «Аллоҳнинг нусрати билан мухолифатни йўқ қилиши»ни ваъда қилди.
Ражаб Тоййиб Эрдўған ва унинг рафиқаси Амина Эрдўған Анқарада сайловчиларни қутламоқда. 2023 йил 30 апрел. Фото: Reuters

Камол Қиличдорўғли Измирдаги жавоб митингида «Туркияни яна ёруғликка олиб чиқиши»ни ҳамда «Туркия демократиясини тиклаши»ни ваъда қилди. Икки километрлик соҳилнинг одамлар билан лиқ тўлгани суратлари ва тасвирлари турк ва жаҳон нашрларида тарқалди, Қиличдорўғлини қўллаш учун Тарканнинг концертидагидан ҳам кўпроқ одам йиғилгани хабар қилинди (2022 йил сентябрида таниқли қўшиқчи Измирнинг юнон оккупациясидан озод қилинганининг 100 йиллигига бағишланган байрамда чиқиш қилганида майдонда миллионга яқин одам йиғилган эди).
"
    descriptions: "Туркиядаги сайловлар: Эрдўған 20 йиллик ҳукмронликдан сўнг мухолифатга ютқазиши мумкинми? "
    datetime: "sdadasd"
    video: "sda"
}
7. {
    category: "Uzbekistan"
    img: ""
    title:"jamiyat"
    text: "
Бу қонун бекор қилингач, Тошкент пропискасига ўтиш учун уй сотиб олиш керак деган талаб ўз кучини йўқотади – доимий рўйхатга олиш бўйича бошқа ҳудудларда қандай тартиб бўлса, Тошкентда ҳам шундай тартиб амал қила бошлайди. Шунингдек, фуқароларни яшаш жойи бўйича рўйхатга олишда хабардор қилиш тартиби жорий этилади.
Фото: Kun.uz

Президент Шавкат Мирзиёев “Янги таҳрирдаги Ўзбекистон Республикаси Конституциясини амалга ошириш бўйича биринчи навбатдаги чора-тадбирлар тўғрисида” фармон имзолади.

Фармон билан, “Тошкент шаҳри ва Тошкент вилоятида доимий яшаш жойи бўйича рўйхатга олиниши лозим бўлган шахслар – Ўзбекистон Республикаси фуқаролари тоифаларининг рўйхати тўғрисида”ги қонун бекор қилинадиган бўлди.

Бу қонунга кўра, Тошкент шаҳри ва Тошкент вилоятида фақат 12 тоифадаги шахслар доимий прописага қўйилиши белгиланган.
Video Player

Вазирлар Маҳкамаси 2 ой муддатда бу қонунни ўз кучини йўқотган деб топиш бўйича қонун лойиҳасини Қонунчилик палатасига киритиши керак.

Бундан ташқари, фуқароларни яшаш жойи бўйича рўйхатга олишда хабардор қилиш тартиби жорий этилади. Ички ишлар вазирлигига бир ой муддатда  бу борада янги механизмларни назарда тутувчи президенти фармони лойиҳасини тақдим этиш юклатилди.

Булардан мақсад – янги таҳрирдаги конституциянинг 32-моддасида белгиланган мамлакат бўйлаб эркин ҳаракатланиш, турар ва яшаш жойини танлаш ҳуқуқи тўлиқ рўёбга чиқарилишини таъминлашдир.

"
    descriptions: "Тошкент пропискаси ҳақидаги қонун бекор қилинади "
    datetime:"sdadad"
    video:"sda"
}
8. {
    category: "Jahon"
    img: "sdadad"
    title : "Rossiya Ukraine"
    articels: "2022 йил 22 феврал куни Россия Украина чегарасидан ўтиб, қўшни мамлакатга бостириб кирди. Украина армияси жанг таклиф қилди."
    text: " Украина билан уруш бошлаш учун Путинда шахсий хафагарчилик ва ўч олиш истаги рағбат уйғотган. Унинг украиналик оғайниси Виктор Медведчукнинг медиаактивлари ёпилиши эса сабр косасини тўлдирган сўнгги томчи бўлган.
Коллаж verstka.media

Россия раҳбари 2021 йилнинг феврал-март ойларидаёқ Киевга ҳужум қилиш бўйича бир қарорга келган. Босқин учун бир йил тайёргарлик кўрилганига қарамасдан, Кремл бу вақт ичида нотўғри нуқтайи назарлар ва ҳисоб-китобларга кўра иш кўрган, дейишмоқда «Вёрстка» нашри суҳбатлашган манбалар.

Онлайн нашр журналисти Иля Жегулёв РФ президенти Владимир Путин Украинани қачон ва нима учун ёмон кўриб қолгани, урушни бошлаш режасига нималар асос бўлгани ва қачон қарорга келингани ҳақида Кремлга ва Путинга яқин турли аноним манбалар билан гаплашиб хронология тузиб чиққан.



Россия президенти администрациясига яқин сиёсий технологлардан бири эслашича, Москва областида 2013 йилги губернаторлик сайловларидан сўнг сиёсий технологларнинг улкан жамоаси кураторларидан бири қўлларини бир-бирига ишқаганча шундай деганди: «Хўш, йигитлар, баракалла. Энди Ғарбий Украинага машқ қилиш учун йўл оласизлар».

Унинг айтишича, 10 йил аввал «ёмон хохоллар» деган тушунчанинг ўзи бўлмаган: россиялик технологлар Виктор Януковичнинг жамоаси билан ҳам, унинг европапараст рақиблари жамоаси билан ҳам ишлайверишган, ҳеч кимда ҳеч қандай савол туғилмаган. Сиёсий технологлар барча томонлардан буюртма олиб, пул ишлайверган: «Рус ва украин футбол мухлислари ўртасида қанчалик мустаҳкам алоқалар бор эди. Ҳаттоки миллатчилар ҳам ўзаро дўстлашишганди».

Кремлнинг Украинага муносабати 2014 йил февралидаги саноқли кунлар ичида ўзгариб кетгандек туюлади. Ўшанда Путин Қримни аннексия қилиш бўйича якка ўзи қарор қабул қилгандек кўринади. Лекин аслида бундай эмас: гувоҳларнинг сўзлашича, Россия президенти миясида қўшни давлат ҳақидаги фикрлар анча аввал ривожлана бошлаган.

«Бизнинг қанжиқваччамиз»

2004 йилги «зарғалдоқ инқилоб»гача Москва ва Киев ўртасида фақат бир марта жиддий келишмовчилик рўй берган: 2003 йили Азов денгизидаги Тузла ороли баҳс мавзусига айланади. Оролда балиқчиларнинг 30 та оиласи яшарди. Қандайдир онда Россия балиқчилар оролининг қирғоғини кенгайтира бошлаган, бу қаттиқ норозилик келтириб чиқариб, Украина мунтазам қўшинлари оролни ҳимоя қилишга ҳам ўтган. Алалоқибатда икки давлат Азов денгизи ва Керч бўғозида ҳамкорлик қилиш бўйича шартнома имзолаб, зиддиятни унутиб юборишади.
Тузла ороли. Фото: Интерфакс

Икки муддатдан сўнг президентлик лавозимини тарк этаркан, Леонид Кучма Москвадан ўз вориси Виктор Януковични қўллаб-қувватлашни сўрайди, Кремл жон-жон дея бу иш билан шуғуллана бошлайди.

Киевда эмас, гўёки Москвада ўтиргандек Владимир Путин Украинанинг учта миллий телеканали камералари қаршисида бир соат давомида қўшни давлат фуқаролари саволларига жавоб беради. Бу 2004 йилнинг октябр ойи охирларида содир бўлаётган воқеа, Виктор Януковичнинг президентлик кампанияси финал босқичи эди.

Номзодни қўллаб-қувватлаш учун Путин Киевга келиб ўзи Москвада ўтказадиган «тўғридан тўғри линия»га ўхшаш кўрсатув ташкил қилади. Фақат саволларни россияликлар эмас, украиналиклар беришади (80 мингта савол йўлланган эди). Путин ўшанда ҳатто Россия Украинадан ўрганиши керак, бош вазир Янукович даврида Украинанинг иқтисодий ўсиши Россияни ҳам ортда қолдирди, деган эди.

Сайловни Москва томондан ўша пайтда президент администрацияси бошлиғи бўлган Дмитрий Медведев, Киев томондан Украина президенти администрацияси раҳбари Виктор Медведчук бошқарарди. Айнан ўша йили Путин унинг қизи Дарянинг чўқинтирган отаси бўлади. Ўшанда Украина президенти администрацияси вакиллари россиялик ҳамкасблари билан жуда жипс ишлар, ўзининг тан олишича, икки администрация ўртасидаги муносабатлар бўйича махсус ёрдамчи россиялик сиёсий технолог Глеб Павловский эди. Москванинг сайловолди юришларидан бири — гўёки Виктор Юшченко томонидан яратилган ва мамлакатни учга бўлган «Украинанинг уч навли» харитаси эди. Харитага кўра, Украина шарқи ва жанубидагилар учинчи навли одамлар ҳисобланишарди.

Лекин булар ёрдам бермади. Оммавий намойишларга дўнган «зарғалдоқ инқилоб» ва қайта овоз бериш натижаларига кўра Виктор Юшченко Украина президенти этиб сайланди.

Москва эса ҳудудларни қарама-қарши қўйиш, ҳаттоки ажратиб олишга дов тика бошлади. «Зарғалдоқ инқилоб» авжига чиққан пайтда Жануб ва Шарқни ажратиб олишга биринчи уриниш содир бўлади — Северодонецкда барча даражадаги россияпараст депутатларнинг қурултойи ўтказилди, унда Россиядан Москванинг ўша пайтдаги мэри, таъсир кучи катта бўлган сиёсатчи Юрий Лужков иштирок этади. Ўз навбатида, Донецк областининг ўша пайтдаги кенгаши раиси Борис Колесников тўғридан тўғри Украинадан ажралишга чақиради.

«Биз қуйидагиларни таклиф қиламиз: қонунни бузган олий ҳукумат органларига ишончсизлик билдиришни. Федератив республика шаклидаги янги жанубий-шарқий Украина давлати тузишни. Янги давлатнинг пойтахти Харкив шаҳри бўлади, шундай қилиб мустақил Украина республикасининг илк пойтахти қайта тикланади», — деган эди Колесников.

Лекин бу иш амалга ошмади. Россия ўшанда суверен давлатнинг ишига қурол билан аралашишни истамади, қўлловсиз ажралиб чиқишга ҳеч ким уриниб ўтирмади (Айни пайтда Колесников ўша гапларни эслашни истамайди. Унинг жамоат фонди Украина ҚКни фаол қўллаб-қувватламоқда, унинг Facebookʼдаги саҳифаси юқорисини Украинанинг улкан байроғи безаб турибди).

2010 йилгача ғарбпараст президент Виктор Юшченко ўз рейтингининг катта қисмини йўқотади, 2010 йил бошида ўтган президентлик сайловида Янукович ғалаба қозонди — бу сафар сайловчиларда овозлар саноқдан ўтказилишига эътирозлар бўлмайди.

Президент бўлиб олгач, Янукович Москва мўътадил сиёсатчи Кучма даврида орзу ҳам қилмаган қарорларни қабул қила бошлади — у Украина НАТОга аъзо бўлмаслигини таъкидлади, рус тилини ҳудудий давлат тили қилиш тўғрисидаги қонунни илгари сурди, «Голодомор» («Очарчилик») советлар томонидан украин халқини геноцид қилиш эмас, совет тарихидаги умумий муаммо бўлганини айтди.

«Бизнинг махсус хизматимиз вакиллари Украина раҳбариятида ўтирган эди, уни ва айрим бизнес бирликларни бошқарарди. Ҳаммаси ўзимизники бўлгач, яна нима ҳам қилардик?» — деган РФ президенти администрациясига яқин манба. Унинг сўзларига кўра, режа жуда оддий бўлган — Украинани худди Беларус билан яқинлашилгандек Россияга яқинлаштириш. «Мамлакат тепасида бизнинг боқувимиздаги идеал президент ўтирганди, — дейди манба. — Худди бир пайтлар АҚШнинг одами Фулхенсио Батиста Куба тепасида ўтиргандек, Украинани бизнинг Янукович бошқараётганди. Унга муносабат ҳам шунга яраша эди. Албатта, унинг сўраганлари муҳайё қилинар, унга ёрдам бериларди. Лекин у бизнинг содиқ қанжиқвачча эди».
Виктор Янукович ва Владимир Путин, 2013 йилнинг декабри. Фото: kremlin.ru

Буларга параллел равишда Россия дипломатик линия бўйича ишлаб, Европани Украина билан ўйин қилмасликка кўндира бошлаган эди. «Рус дипломатлари Парижга келиб, Ғарбга қарата биз Европа билан ассоциация қилишга қаршимиз, бу нарса амалга ошмайди, бу йўлда ишлашни бас қилинглар, дерди, — деб ҳикоя қилади 2013 йилдан 2019 йилгача Кремлда Украина билан боғлиқ масалалар учун масъул бўлган Владислав Сурковга яқин манба. — Бу нарса Украина ва Россия ўртасида мавжуд муносабатларга зарба беради, дейишган. Ҳаммаси мана шундан бошланган, «рус дунёси» ҳақидаги гап-сўзлар ўша пайтларда умуман мавжуд эмас эди».

Янукович Европа Иттифоқи билан ассоциацияга киришиш битимидан воз кечди, Кремлнинг Божхона иттифоқига аъзо бўлиш ҳақидаги таклифига рози бўлди ва бу унинг ҳаётидаги иккинчи «майдан» билан якун топди.

«Ўшанда у бироз қўполлашди»

Путиннинг Украинага нисбатан муносабати Ғарбга бўлган муносабати билан тенг бузила бошлади. Тез орада постсовет минтақаси, биринчи навбатда Украина ва Гуржистон Кремл етакчиси учун қарама-қаршилик ҳудудига айланди. 

Путин учун биринчи зарба Гуржистондаги «Атиргуллар инқилоби» бўлди ва мамлакат раҳбари Путин учун тушунарсиз Михайло Саакашвилига алмашди, иккинчиси — жиддийроғи — Украинадаги «зарғалдоқ инқилоб» бўлди.

«Гап Украинага нисбатан муносабатда ҳам эмас. У ерда шунчаки «майдан» юз бергани йўқ, Киевда барча ўйин қоидалари барбод бўлди», — дея Путиннинг хафа бўлиши мантиғини тушунтиради унга яқин кишилардан бири. Фуқароларнинг ўз мамлакатида намойишлар ва сайловлар воситасида ҳокимиятни алмаштириш ҳуқуқи Кремлда жиддий қабул қилинмади, бундай чиқишлар фақатгина Ғарбнинг ташқи таъсири туфайли юзага келади, дея ҳисоблана бошлади.

Буларнинг бари Ғарб томонидан қаттиқ танқид остига олинган Путиннинг 2007 йилги Мюнхен нутқига сабаб бўлди. «Ўшанда у бироз қўполлашди, сиёсий жиҳатдан нотўғри чиқиш қилди, — дея баҳолайди Кремлга яқин манба. — Ғарб бунга жавобан тахминан шунақа жавоб берди: “яхши одам эмас экан-ку бу, сўкинаркан, тур-е, қўпол, рандаланмаган тўнка”. Мана, унинг нутқи натижаси нимага олиб келди».

Постсовет ҳудудидаги инқилоблар ва НАТОнинг шарқ томон кенгайишидан ташқари, Вашингтон ва Москва ўртасидаги муносабатларда бошқа жаҳллантирадиган нарсалар пайдо бўлаверди. РФ президенти администрацияси мулозими мисол тариқасида Жаҳон савдо ташкилотига аъзоликни келтиради – ЖСТга Россия Украинага нисбатан тайёрроқ бўлса ҳам, Украина биринчи бўлиб қабул қилинганди.

2011 йилда эса Москвада халқаро молия марказини ривожлантириш билан шуғулланаётган Александр Волошинга РФнинг Украинадаги элчиси Михаил Зурабов қўнғироқ қилган. Элчи Киевда Марказий депозитарий яратилаётгани, лойиҳа кураторлари Москва билан ҳамкорлик тўғрисида битим имзолашни таклиф қилишганини айтган. Волошин бунга қарши бўлмаган, лекин битим имзоланмай қолган. Кремлдагилар буни яна АҚШнинг аралашуви ўлароқ баҳолашган.

Янги фалсафа

Ғарбга нисбатан муносабати ўзгариши билан Путинга ички воқеалар ҳам ўз таъсирини кўрсатган. 2012 йилги норозилик акцияларигача ва ундан кейин Путин кўпроқ вақтини маълум бир мазмундаги китоблар билан ўтказа бошлаган. Кремлга яқин кишилар орасида Путин кўпроқ архивлар билан ишлаётгани ҳақида гап-сўзлар тарқала бошлаган. Тахминан шу пайтларда Путин учун президент администрациясида махсус ишчи гуруҳ йиғилган, улар керакли китобларни танлаб, уларнинг мавзу бўйича керакли саҳифаларини белгилаб бериш билан шуғулланган, дея ҳикоя қилади собиқ сиёсий технолог.

Москвадаги Болотная майдонида рўй берган воқеаларгача Путин оқ гвардиячи файласуф Иван Ильин билан қизиқиб қолган, норозиликлар муваффақиятсизликка учрагач, Ильинникига ўхшаш қарашларга эга муаллифларнинг китобларига шўнғиб кетган. Унга XX аср бошларидаги диний файласуф Василий Розанов ҳам маъқул тушган. Розанов либераллар ва зиёлиларга қарши кайфиятда бўлган: «Мен “зиёлилар дастурхони” атрофида ўтириб, “бизда ҳаммаси дабдала”, “биз ҳаммадан яхшимиз” деганча ўзларини тақводор, ҳалол, “ҳақиқат учун жон беришга тайёр” кўрсатгандан кўра, полициячи сифатида икки кўча чорраҳасида туришни —“фуқаропарвар”, фойдали, инсон қадр-қиймати учун мос келувчи виждонан хизмат деб биламан».

Ильин эса, ўз навбатида Украинага мустақил давлат сифатида асло илтифот кўрсатмаган. «Украина ажралиш ва эгалланиш нуқтайи назаридан Россиянинг энг таҳдидли ҳудуди ҳисобланади, — деб ёзганди файласуф 1938 йилги оқ эмигрантлар съездида. — Украина айирмачилиги реал асослардан холи сунъий ҳодиса. У етакчиларнинг шуҳратпарастлиги ва халқаро истилочилик интригасидан пайдо бўлган».

Ильин, Розанов ва бошқа империячилик кайфиятидаги, жумладан, замонавий муаллифларнинг ёзганларидан иқтибослар Путиннинг нутқларида тез-тез кўриниш бера бошлайди. Рус миллатчиларининг ижоди билан таниш, аввал Кремлга ишлаган технолог Россия президентининг нутқида мўътадил рус миллатчиси, «Нега ҳамма русларни хафа қилади?» мақоласи муаллифи Константин Криловнинг, шунингдек, барча рус инқилобларида чет эл таъсирини кўрадиган Дмитрий Галковскийнинг таъсирини пайқайди. «Путин уларнинг асарларидан бутун бир иқтибослар олиб гапирадиган бўлди», — дея ажабланади мўътадил миллатчилар доирасида юрган Кремлнинг собиқ сиёсий технологи.

«Бу маъбудлар дахмасида ҳаммаси киройи тахланган, — дея услублардан ҳикоя қилади Кремлолди собиқ технологларидан бири. —Украиналиклардан ғарбликлар айёрлик, алдов, манипуляция ва технологиялар ёрдамида антироссиячилар етиштиришмоқда. Бу ишни эски динчилар эплашолмади, украиналиклар билан ўхшаб қолди. Улар Россия душманлари учун идеал руслардир. Украина эса давлат сифатида қўлдан ясалган, айнан СССР таркибида кўп ҳолатда рус аҳолисининг зарарига яратилган».

Оқибатларга тупуриш

2014 йил январида Путин Қримни эгаллаш ниятида бўлмаган. Бу ҳақда РФ президенти администрацияси вакили, технологлардан бири ва Путинга яқин инсонлардан иборат уч манба ҳикоя қилиб берган. Кремл февралга келиб Киев марказидаги намойишчилар Янукович устидан ғалаба қозонаётганини англаб етгач, қарор кутилмаганда ўз-ўзидан пайдо бўлган. Аввал Москва депутатлар қурултойига тикиб, Украинанинг бир қисмини эҳтимолли ажратиб олишни ўйлаб кўрган. Россия технологлари қурултой ташкиллаштиришда иштирок этишган, дея ҳикоя қилади «Вёрстка»га Владислав Сурковга яқин манбалардан бири. Украинанинг жануби-шарқий қисми депутатлари қурултойини Киевдан қочиб Харкивга келган Виктор Януковичнинг ўзи бошқариши керак бўлган.
Харкив шаҳрининг собиқ мэри Геннадий Кернес ва областнинг собиқ раҳбари Михайло Добкин

Бироқ сўнгги лаҳзада Харкив шаҳри мэри Геннадий Кернес ва област раҳбари Михайло Добкин бу ўйинда иштирок этишдан бош тортишган. «Улар Россия мамлакатни қулатишни истаётганини англаб, кутилмаганда украинапарастга айланишган ва Януковичга уни қўлламасликларини билдиришган», — дея гувоҳлик беради қурултойга тайёргарлик кўриш жараёнига алоқадор бўлган манба. 22 феврал куни Янукович Харкивга келади, бироқ ғоя барбод бўлганини тушуниб, тўпланганлар олдига чиқиб ўтирмайди. Қурултойда ажралиб чиқишга чақириқлар ўрнига Кернес ва Добкин чиқиш қилиб, тинчликка чорлашган ва Украинани ягона ҳолда сақлашни ваъда қилишган. Шу тариқа, Россиянинг операцияси барбод бўлади. Шу куни Олий Рада Януковични ҳокимиятдан четлаштиради.

Айнан 22 февралдан 23 февралга ўтар кечаси, Янукович Харкивдан қочганидан сўнг Путин Қримни аннексия қилишга қарор қилади. Бу ҳақда унинг ўзи сўзлаб берган, бироқ унга яқин бўлган манбалар ҳам буни тасдиқлашган. Сочидаги қишки олимпиада ёпилаётган чоғда ўтказилган, Путинга энг яқин тўрт кучишлатар тизими ходимлари иштирокидаги йиғилиш тонгги соат 7 гача чўзилиб кетади. Путиннинг яқин танишларидан бири гувоҳлик беришича, кучишлатар тизимлар бошлиқлари уни ниятидан қайтармоқчи бўлишган: Путин эса “бу бизнинг сўнгги имкониятимиз, бизда бошқа бундай имконият бўлмайди, бор масъулиятни ўз зиммамга оламан”, деган.
2014 йилги “майдан”. Фото: bun.com.ua

Кейинроқ Путин Қрим аннексияси — фалокат экани, унинг оқибатлари даҳшатли бўлишини айтган яқинларидан бирига қарата “оқибатларига тупуриши”ни айтган: «Россияга улкан тарихий ерининг бўлаги қон тўкмасдан, қурбонлар бермасдан қайтарилди, бунақаси сўнгги 1000 йилда ҳам бўлмаган. Кейин нима бўлишидан қатъи назар, Қрим барибир Россияники бўлиб қолади».

Аввалига ҳаттоки Путин ҳам Қрим аннексия қилиниши мамлакат ичида бунчалик қўллаб-қувватловга эга бўлишини кутмаганди.

Март ойи бошида Қрим ва Донбасснинг Россия билан чегарадош ҳудудларига россиялик амалдорлар билдирмасдан келиб кета бошлашган. «Қарийб ҳар бир вазирликдан ўринбосар у ерга бориб, “заминни пайпаслаб” кела бошлади», — дея эслайди ҳукумат аппарати собиқ ходими. Бу амалдорлар «Украина ҳудудларини Россияга интеграция қилиш» бўйича Путиннинг махфий топшириғини бажаришаётганди. Собиқ амалдорнинг сўзларига кўра, ҳукумат ҳужжатларида Қримдан ташқари «Россия таркибига Донецк, Луҳанск ва Харкив областларининг қўшилиши» баҳоси таҳлил қилина бошлади. Ўшанда бу ғоялар амалга ошмай қолган.

Украина ҳудудларини эгаллаш бўйича ҳеч қандай аниқ режа йўқ эди. Қўзғолончи гуруҳларни тўплашга уринишлар, жумладан, Одесса ва Днипропетровск областларида ҳам бўлган. Фақат ярим куч билан Донецк ва Луҳанскда бунинг уддасидан чиқишган. «Донбасс — Донецкда ҳам аҳоли Қримдагидек кўтарилиб кетади, деб ўйланган хато эди, — дейди жараён иштирокчилари билан таниш манба. — Бироқ халқни кўтаришга уриниш кўп ҳам муваффақиятли якунлангани йўқ».

Донбассни ажратиб олиш энди шахсан Путиннинг ташаббуси эмасди. «У вазиятдан фойдаланиб қолишга қарор қилиб, ушбу машмашаларни бошлаган ФХХ ташаббуси эди», — дея ҳикоя қилади ўша пайтда Путинга яқин бўлган манба. Буни РФ президенти администрациясига яқин бўлган бошқа манба ҳам тасдиқлайди: «Қрим билан махсус операцияга қўл урилган эди, Донбассда махсус операция ўтказилмади, бир неча ўйинчилар бор эди, улар Путинга “келинг, кириб кўрайлик, Украинада россияпараст кучлар бор, қарши кампания ўтказамиз, биз уларни ташлаб қўймаслигимиз керак”, деган».

Бу воқеага ФХХга яқин православ тадбиркор Константин Константин Малофеев, бир йилдан буён Россияни қўлловчи украинлар тармоғини тузиш билан банд Сергей Глазьев, Янукович оиласидан бизнесмен Сергей Курченко бош-қош бўлишган.

«Ҳамма ўзи билган ўйинни ўйнар, ҳеч ким уларнинг фаолиятини мувофиқлаштирмаётган эди», — дейди Кремлга яқин манба.

Донецк ва Луҳанскда айирмачи кучлар пайдо бўлгач, Путин жараёнга бошқаларни, масалан, исёнкор ҳудудларнинг бошқарув тизими устида ишлаб, сиёсий қисми билан шуғулланиш учун Владислав Сурковни аралаштиришга буйруқ беради.

Гарчи 2014 йил августида Россия қўшинларининг норасмий иштирокига қарамасдан, ҳали кенг қамровли урушга тайёргарлик кўриш ва режалар йўқ эди. Кремл Украина ҳукуматини ҳийла билан енгишни ўйлаётган эди: “Минск битимлари Путин учун нафас ростлашга фурсат бўлди”, дея ҳикоя қилади музокара гуруҳининг собиқ иштирокчиси: «Путин шахсан ўзи Минск битимларини ёзишда тепасида турган. Унинг шахсан ўзи статус ва сиёсий тартибга солиш билан боғлиқ пунктларни тузиб берган».

Шундан сўнг Путин фақат Минск битимларига риоя этишни талаб қила бошлади.

«Минск битимларини бажариш нима дегани эди? Украина «ДХР» ва «ЛХР»нинг алоҳида статусга эга экани ҳақида қонун қабул қилади, конституциясини шунга мослаб ўзгартиради, «республикалар» формал равишда Украина назоратига қайтади, бироқ ўз армия корпуслари ва Россия назорати остида танланган ўз сиёсий тузилмалари билан, — дея ҳикоя қилади Россия томонидан бевосита бу пунктларни ишлаб чиқишда қатнашган манба. — Буларнинг барчаси легаллаштирилади. Яъни Украинада Киевга бўйсунмайдиган иккита бегона ҳудуд пайдо бўлади. Мана, «Минск»ка риоя қилиш нима дегани. Агар «Минск» бажарилганида Донбассдан бутун Украинани Донбасс андозасида қайта қуришда фойдаланиларди. Путиннинг режаси ҳам шу эди»."
    descriptions: "Путин Украинани нега ёмон кўриб қолган: Россия президентининг уруш очиш қарори сари йўли "
    datetime:
    video:
}



# songgi yangiliklar
9. {
    category: "jahon"
    img:""
    title:" Rossiya Ukraine"
    articels: "2022 йил 22 феврал куни Россия Украина чегарасидан ўтиб, қўшни мамлакатга бостириб кирди. Украина армияси жанг таклиф қилди."
    text: "Сўнгги кунларда Украина қуролли кучларининг Бахмут ҳудудидаги қарши ҳужумлари ҳақида хабарлар кўпайганди.

РФ мудофаа вазирлиги 4-мотоўқчи бригада қўмондони, полковник Вячеслав Макаров ҳамда армия корпуси қўмондонининг ҳарбий-сиёсий ишлар бўйича ўринбосари, полковник Евгений Бровко Украина қуролли кучларининг Соледар-Бахмут йўналишидаги ҳужумларини қайтариш чоғида ҳалок бўлгани ҳақида хабар берди.

Вазирлик хабарида айтилишича, Вячеслав Макаров Донецк областининг Бахмут шаҳри атрофидаги Красное қишлоғи ҳудудидаги жангларга бошчилик қилган ва оғир тан жароҳати олиб, жанг майдонидан эвакуация қилиш чоғида жон берган.

Полковник Евгений Бровко эса «бошқа участкада рақиб ҳужумини қайтариш» бўйича жангларга раҳбарлик қилган (айнан қаердалигига аниқлик киритилмаган). Бровко «снаряд парчаларидан кўп сонли жароҳатлар олиб қаҳрамонларча ҳалок бўлгани» қайд этилган.

РФ мудофаа вазирлиги Украина қуролли кучлари Бахмутдан шимолда ва жанубда Россия кучларининг «мудофаасини ёриб ўтиш учун ёппасига ҳаракат қилгани»ни қайд этган. «Украина қуролли кучлари бўлинмаларининг барча уринишлари қайтарилди. Россия қўшинларининг мудофааси ёриб ўтилишига йўл қўйилмади», — дейилган вазирлик хабарида.

    РФ мудофаа вазирлиги ўз ҳарбийларининг, айниқса юқори лавозимли қўмондонларининг ҳалокати ҳақида жуда камдан кам ҳолларда хабар беради. Одатда бундай ҳарбийлар ўлими ҳақида вазирлик уларни ўлимидан кейин мукофотлашга тақдим этганида маълум бўларди.
    BBC рус хизмати журналистлари «Медиазона» ва кўнгиллилар билан ҳамкорликда юритадиган лойиҳа ҳисоб-китобларига кўра, Россиянинг Украинага кенг кўламли босқини бошланганидан буён 22,6 мингдан ортиқ россиялик ҳарбий ўлими тасдиқланган. 12 май ҳолатига кўра, очиқ манбалар орқали урушда россиялик 57 полковник ва камида тўрт нафар генерал ҳалок бўлгани маълум бўлган.
"
    descriptions: "Украинада икки россиялик полковник ҳалок бўлди — РФ мудофаа вазирлиги "
    datetime:
    video:
}
10. {
    category: "jahon"
    img:
    title : "Turkiya jamiyat"
    articels: "14 май куни Туркияда президентлик сайловлари бўлиб ўтади. Асосий кураш мамлакатни 20 йилдан буён бошқариб келаётган Ражаб Эрдўған ва мухолифатчилар номзоди Камол Қиличдорўғли ўртасида кечади."

    text: "У намойишларни куч билан бостириши мумкинми? Ҳарбий ҳолат эълон қилиниши эҳтимоли борми?

Ражаб Тоййиб Эрдўғаннинг узоқ йиллик бошқаруви тез орада ўз якунига етиши мумкин. 20 йилдан буён Туркия бошқарувини ҳеч кимга бермаётган Эрдўған бугун ўтказилган мамлакатдаги президентлик сайловлари якунларига кўра мағлубиятга учраши мумкин.

Эрдўған сайловдаги асосий рақиби Камол Қиличдорўғлига ютқазса, мағлубиятни тан оладими? Ёки куч билан тахтда қолишга уринадими? Эрдўған енгилса, Туркия Украина ва Россия ўртасидаги музокараларда воситачи вазифасида бўлишда давом этадими? Бу саволларга «Медуза» мустақил нашрининг Яқин Шарқ бўйича мутахассиси Руслан Сулаймонов жавоб беради.

– Сайловдан кейин Туркиянинг Россия ва Украина ўртасидаги муносабатларга қараши қандай ўзгаради?

– Менимча, Эрдўған ғалаба қозонса, деярли ҳеч нарса ўзгармайди. Эрдўған европаликлар учун, айниқса Россия учун қулай вариант. У Москва билан ҳам, Киев билан ҳам алоқада бўлиб турибди. Эрдўған айнан шунга урғу беришини ҳам яширмайди. У шу тариқа ўзини дунёдаги можароларни ҳал қила оладиган сиёсатчи сифатида кўрсатмоқчи бўлади. Яъни, бу аввало Эрдўған учун имиж масаласи.

Аммо Қиличдорўғли ғалаба қозонса, бу борадаги муносабатлар қандай бўлиши тушунарсиз. Мухолифатнинг сайловолди дастурида Украинадаги уруш ҳақида ҳеч нарса дейилмаган ва фақат Қора денгиздаги Туркия махсус иқтисодий зонаси ҳақида гапирилганда уруш тилга олинган. Мухолифат Эрдўған олиб борган барча ташқи сиёсат масалаларини қайта кўриб чиқмоқчи. Унинг Украина ва Россия борасидаги сиёсати ҳам қайта кўриб чиқилса керак. Мухолифат асосий эътиборни мамлакат ичкарисидаги ҳолатга қаратган. Айнан ташқи сиёсат масаласидаги аниқ дастури йўқлиги учун мухолифатни кўп танқид қилишади.

– Йирик нашрлар Туркиядаги сайловларни бу йил дунёдаги энг муҳим сайлов деб аташмоқда. Натижаларга кўра бу жараён нималарни ўзгартириши мумкин?

– Кўп нарсани ўзгартира олади. Агар Эрдўған ғалаба қозонса, Туркия мухолифатига нисбатан ишончсизлик пайдо бўлади. Одамларнинг мамлакатда ниманидир ўзгартира олиш умиди пучга чиқади. Мухолифат мағлубияти Эрдўғаннинг «қўлларини ечиб юборади». Ваҳоланки унда шундоғам суперпрезидентлик ваколатлари бор. 2017 йил конституцияга киритилган ўзгартиришлар унинг ваколатларини чексиз қилиб юборган. Бундан ташқари, Эрдўған амалдаги конституция ўрнига яна янгисини қабул қилмоқчи. Табиийки, унда президентнинг ваколатлари янада оширилади. Ўшанда Туркия деспотияга айлангани ҳақида гапиришга асос пайдо бўлади.

29 октябр куни Туркия республикасининг 100 йиллиги нишонланади. Эрдўған бу кунни давлат раҳбари сифатида қарши олишни истайди. Ахир уни тез-тез Туркия давлати асосчиси Мустафо Камол Отатурк билан қиёслашади, тадбирларда суратларини ёнма-ён қўйишади. Аммо Эрдўған, менимча, ўзининг Туркиядаги ролини янада каттароқ деб билиб, ўзини Усмонийлар даври меросхўри ва мусулмон оламининг катта вакили деб ҳисоблайди. Шу боис, Эрдўған ҳукмронлигини турк мусулмонларининг XX аср учун қасоси деб ҳам аташади (ўтган аср Туркияда дунёвийлик ҳукм сургани назарда тутилмоқда – тарж.).

Мухолифатнинг асосий мақсади эса мамлакатга парламентар бошқарувни қайтариш. Бир нарсани унутмаслик керак, мухолифатда олтита бир-бирига умуман ўхшамайдиган партия мавжуд. Улар орасида мусулмонлар ҳам, миллатчилар ҳам, либераллар ҳам бор. Уларнинг барчаси парламентар бошқарувни қайтариш керак деб ҳисоблайди. Ўз навбатида, бу жуда оғриқли ўтиш даври бўлишини ҳам унутмаслик керак.

– Айнан қандай муаммолар юзага келиши мумкин?

– Аввало, мухолифат ичида ҳам мавжуд бўлган қарама-қаршиликлар юзага чиқади. Улар ҳозир унчалик кўзга ташланмаяпти ва одамларга муаммо туғдираётгани йўқ. Лекин улар бўй кўрсата бошласа, қийин бўлади. Масалан, иқтисодий ислоҳотларда, исломнинг жамиятдаги ўрни, Россия билан муносабатлар, НАТОга аъзолик масаласида хилма-хил фикрлар мураккаб вазиятни келтириб чиқаради. Мухолифат коалицияси парчаланиб кетишини ҳам истисно қилмаган бўлардим.

Ўтиш даври икки йилгача вақт олади ва ҳар қанақасига жуда қийин кечади. Бундан ташқари, [ҳозирги конституцияга кўра] Қиличдорўғли президент бўлса, жуда катта ваколатларга эга бўлади, кўпчилик уни эшитишга мажбур бўлади. 74 ёшли Қиличдорўғли эса асосий мақсади – Туркияни парламентар бошқарувга қайтариб, кейин «секин оёғини узатиш» эканини айтмоқда. Мухолифатнинг ҳам «камтарона режаси» шу дейиш мумкин, аммо ўша гап – бу ишни амалга ошириш осон эмас.

– Натижалар халқаро ҳамжамиятга қандай таъсир ўтказиши мумкин?

– Сайловда мухолифат ғалабаси бутун дунёдаги кўплаб одамларни илҳомлантирса керак. Чунки бу узоқ йиллик автократияни тўполонсиз, сайловлар ёрдамида ҳам ағдариш мумкинлигининг яққол мисоли бўлади.

Эрдўған даврида сайловдан ташқари бошқа демократик институтлар фаолияти сустлашди. Кўп мухолифатчилар қамалди ёки мамлакатдан чиқиб кетди. Мухолифат ғалабаси Туркияни яна демократия олимпига қайтаради. Эрдўғаннинг ғалабаси эса демократия тарафдори бўлганларни хафа қилади, хатто Туркия ташқарисидагиларни ҳам.

– Одамларда Путин Эрдўғанни қўллаши ва у ютиши учун сайловга аралашиши ҳам мумкинлиги ҳақида тушунча бор. Бунинг имкони борми?

– Бор. Бу масала Туркияда анчадан буён муҳокама қилинади. Кремл Эрдўғанни қўллайди ва буни яширмайди ҳам. Буни Россия Туркиядаги АЭС учун 20 миллиард доллар ажратганидан ҳам билиш мумкин. Бундан ташқари, Россия ўтган йил Туркиянинг газ учун тўлаши керак бўлган 20 миллиард долларининг муддатини кечиктириб берди. Путин ҳам Эрдўған билан яхши муносабатда ва унинг қолишини истайди.

Туркия мустақил нашрлари Эрдўған сайлов олдилан рус ҳакерларидан фойдаланиши мумкинлиги ҳақида ёзишди. Ҳозирча бу борада бирор исбот йўқ, лекин ушбу вариатни ҳам истисно қилиб бўлмайди. 11 май куни Камол Қиличдорўғли ўзининг твиттердаги саҳифасида «рус дўстлар»га нисбатан яхшигина кескин баёнот билан чиқди ва улардан «турк давлатидан қўлини тортиш»ни сўради. Менимча, бу Эрдўған ҳамон фойдаланиши мумкин бўлган рус ҳакерларига ишора.

– Ижтимоий сўровларда мухолифат етакчиси кичик устунликка эгалиги кўринмоқда. Уларга ишониш мумкинми?

– Туркиядаги ижтимоий сўровлар, жамоатчилик фикрига ишониш мураккаб масала. Чунки кўпчилик ўз фикрини очиқ айтишдан қўрқади. Ахир охирги йилларда сўз эркинлиги ҳаминқадар бўлиб қолди, Туркиядаги йирик нашрларнинг 95 фоизи Эрдўғаннинг атрофидаги одамларга тегишли. «Президентни ҳақорат қилиш» айблови билан жуда кўп ишлар очилиб кетди, одамлар ёзган твити учун ҳам қамалган ҳолатлар бўлди.

Бунинг устига кўп сўровларни холис деб бўлмайди. Сўров ўтказадиганларнинг қайсисидир мухолифатни, бошқалари Эрдўғанни қўллайди. Нисбатан холис ижтимоий ташкилотларнинг сўровлари эса Эрдўғаннинг рейтинги қулаётганидан далолат бермоқда.

Эрдўғаннинг рейтинги айниқса 6 февралдаги зилзиладан кейин тушиб кетди. Аввалига у ўзини миллат қутқарувчиси сифатида кўрсатишга уриниб, ҳаммани бир дард атрофида тўпламоқчидек кўринганди. Аммо бу ҳаракатлари ўхшамади, чунки Туркиядаги бошқа партиялар Эрдўғаннинг 20 йиллик бошқарувида йўл қўйилган хатоларни санай бошлашди. Ахир унинг ўзи ҳам 1999 йилги вайронкор зилзиладан 3 йил ўтиб ҳукумат тепасига келганди. Одамлар зилзиладан кейин жавоб излаган асосий савол шундай бўлди: давлат шу каби фалокатлар оқибатида зарар камроқ бўлиши учун нима қилди ўзи?

Охирги ҳафталарда Эрдўған катта-катта маросимларда иштирок этишга уринди. Масалан, «Аққую» АЭС очилишида Путин билан онлайн қатнашди. У қайсидир маънода одамларни иқтисодий муаммолардан чалғитишга уринди. Бу воқеалар фонида Эрдўғаннинг рейтинги ошгандек бўлди, аммо Қиличдорўғлининг рейтинги ҳам ўсишдан тўхтаб қолгани йўқ. Менимча, имкониятлар тенг ва Эрдўған чиндан ютқазиши мумкин.

– Жонли эфир вақтида мазаси қочиб қолгани Эрдўғаннинг рейтингига таъсир қилдими?

– Менимча, жиддий таъсир қилгани йўқ. Чунки эфир вақтида Эрдўған билан қўрқинчли нимадир бўлмади. У йиқилмади, юрагини чангаллаб қолмади. Шунчаки эфир узилиб қолди ва 20 дақиқа ўтиб Эрдўған ошқозонида муаммо борлигини айтди. У 2-3 кунлик тадбирларда иштирок этмади, аммо кейин яна кўриниш бера бошлади. У фаол сайлов кампанияси олиб борди дейиш мумкин.

Табиийки, бу 2002 йил ўз партиясини сайловдаги ғалабага олиб борган забардаст Эрдўған эмас. У секин гапирадиган, оҳиста юрадиган бўлиб қолди. Бу табиийки одамларда саволлар туғдиради. Менимча, 69 ёшли Эрдўғанга қараган электоратнинг бир қисми у аллақачон олдингидек эмаслигини пайқаб, ундан воз кечиб бўлган. Қизиғи, Эрдўғаннинг рақиби ундан 5 ёш катта бўлишига қарамай одамлар айнан амалдаги президент бу ҳолатда бошқарувни эплай оладими, деб ўйлай бошлади.

– Ёш рейтингига таъсир қиладими?

– Қилиқдорўғли ҳақида бундай дейиш қийин. Аммо у мухолифатнинг асосий номзоди сифатида кўрсатилишидан аввал мухолифат ичида бошқа ёрқин сиёсатчиларга рейтинг борасида ютқазгани бор гап. Масалан, 2022 ва 2023 йилги сўровларда Истанбул мэри Акром Имомўғли ва Анқара мэри Мансур Явошнинг рейтинги анча юқори бўлган. Шу сабаб Қиличдорўғлини номзод сифатида кўрсатиш жиддий муҳокама қилинган, ҳатто мухолифат парчаланиб кетиши ҳам мумкин бўлганди.

Қиличдорўғли номзод сифатида бир неча кун аввал «Саодат партияси» етакчиси Мерал Акшенер унинг номзод бўлишига қарши чиқиб, Имомўғли ва Явошдан бири номзод бўлиши кераклигини айтган, бунга уларнинг рейтинги баландигини асос қилиб кўрсатганди. Аммо энг муросали вариант сифатида Камол Қиличдорўғли танланди. У турли сиёсий гуруҳлар вакили ҳисобланади. Масалан, мусулмонлар, миллатчилар ва бошқаларнинг. Охирги вақтларда мухолифат етакчиси ёшлар орасида ҳам яхшигина машҳурликка эришди. У ижтимоий тармоқлардан, хусусан, ТикТок’дан фаол фойдалана бошлади.

– Нега рейтинги баланд бошқа номзодлар бўлишига қарамай мухолифат айнан Қиличдорўғлини танлади?

– Менимча, аввало компромисс учун. Бу турк сиёсати фахрийси Камол Қиличдорўғлига кўрсатилган ҳурмат ҳам дейиш мумкин. У узоқ йил асосий мухолиф партияни бошқариб келаётганди. Бундан ташқари, Имомўғли ва Явошда муаммолар бор эди. Ўтган йил декабр ойида Истанбул мэри Имомўғлини ҳукумат вакилларини ҳақорат қилгани учун шартли равишда 2 йилга озодликдан маҳрум қилиб, 5 йил сиёсат билан шуғулланишни тақиқлади. Бу борада ҳукм чиқарилган суд мажлисида эса Имомўғли қатнашгани ҳам йўқ.

У мэр сифатида ишлашда давом этмоқда, суд эса апелляция жараёнида. Аммо бундай ҳолат билан таваккал қилиб бўлмасди, чунки суд тизими тўлалигича Эрдўған назоратида. Сайлов вақтида ҳамма нарса бўлиб кетиши мумкин эди.

Мансур Явошнинг эса курдлар билан муносабати яхши эмас. Уни курдларга нисбатан айтгани гапи ва миллатчилиги учун кўп танқид қилишган.

– Мухолифатнинг Эрдўғанга асосий эътирози нимада?

– Гап шундаки, улар Эрдўған Туркияни бир киши бошқарувидаги давлатга айлантириб қўйганидан ташқари ўз атрофига профессионалларни эмас, содиқ инсонларни тўплаб олган дейишмоқда. Бугунги мухолифатда Эрдўғаннинг ўтмишдаги яқин дўстлари ва тарафдорлари борлигини ҳам унутмаслик керак. Масалан, собиқ бош вазир ва собиқ ташқи ишлар вазири Аҳмад Довудўғли. Уни Эрдўғаннинг ташқи сиёсат бўйича архитектори ҳам дейишарди.

Али Бобожон ҳақида ҳам унутмаслик керак. У ўз вақтида молия вазири, ташқи ишлар вазири ва бош вазир ўринбосари бўлиб ишлаган. У Эрдўған ва унинг атрофидагилар иқтисодни тушунмаслиги ҳақида кўп гапирган. Президентга Туркия лираси охирги йилларда беш бараварга қадрсизланганини тез-тез эслатишади. Ўтган йил инфляция 83 фоизга етиб, 25 йиллик антирекордни қайд этди.

Иқтисодий соҳада Эрдўғаннинг энг жиддий хатоси – фоиз ставкасини туширгани бўлди. Бутун дунё ставкани ошираётган бир вақтда Эрдўған исломда судхўрлик қилиш ярамаслигини айтиб уни туширди. У ставкани тушириш орқали инфляцига қарши курашмоқчи бўляпти, аммо вазият боргани сари ёмонлашиб кетяпти.

Эрдўғаннинг партияси 2000-йиллар бошида чиндан мамлакатни қийин истисодий инқироздан олиб чиқиб кетганди. Аммо мамлакат бир айланиб яна ўша 20 йил аввалги инқироз ҳолатига келиб қолди.

Эрдўғанни Ғарб давлатларига нисбатан тутаётган сиёсати учун ҳам танқид қилишади. Мухолифат НАТО давлатлари билан «оғиз-бурун ўпишиш»ни қўлламайди, аммо камида улар билан одамга ўхшаб муаомала қилиш тарафдори. Эрдўған эса исталган вақтда ким биландир муносабатларни кескинлаштириши мумкин. Масалан, жорий йил феврал ойида Туркия ТИВ кўплаб давлатлар элчиларини чақиртириб, эътирозларини билдирганди.

Бу масалада Эрдўған жуда мураккаб инсон. Мухолифат эса бундай вақтда муаммони мулоқот йўли билан ҳал қилиш тарафдори. Масалан, мухолифат сайловда ютиб чиқса, Швециянинг НАТОга аъзолиги масаласи тезда ҳал бўлади.

– Мухолифат парламентар республикага ўтишни истамоқда. Лекин парламент сайловларида ғалаба қозона олмаса, бунга эриша олмайди. Бу борада қандай тахминлар бор?

– Эрдўғаннинг партияси Қиличдорўғли етакчилик қиладиган Жумҳурият халқ партиясини ортда қолдирмоқда. Катта эҳтимол билан коалициядаги ҳеч ким партия ўз қонунини кирита оладиган даражада (бунинг учун 600 ўринлик парламентдаги камида 301 овоз бўлиши керак) ўрин ололмайди. Ҳозир Эрдўған тарафдорлари парламентда мутлақ кўпчиликни ташкил этмаяпти ва бирор қонунни киритиши жуда қийин бўлади. Аммо Туркияда президентлик сайловлари Эрдўған парламентни айланиб ўтиб имзолаган қонунга асосан 18 июндан 14 майга кўчирилди. Шундай экан, парламентда вазият янада чалкаш бўлади. Яна такрорлайман, ҳеч ким қонун чиқариш органида етарли ўринларни қўлга кирита олмаса керак.

– Парламентдаги мандатларни тақсимлаш бўйича қандай тахминлар билдирилмоқда?

– Ҳозирча 50 га 50. Менимча, мухолифат барибир Эрдўғаннинг партиясига қараганда кўпроқ овоз олса керак. Кичик устунлик улар томонда бўлади, аммо бу устунлик ўз қонунларини ўтказадиган даражада катта бўлмайди.

– Бирлашган мухолифат АҚШ билан алоқаларни яхшилаш ва Европа Иттифоқига қўшилиш йўлини тутишини айтди. Коалициянинг Россия билан алоқалари қандай бўлади?

– Юқоридаги мухолифатнинг ташқи сиёсат масаласида аниқ режаси йўқ дегандим. Худди шу каби улар Москва билан қандай муносабат ўрнатишни ҳам ўйлаб кўрмаган. Мухолифат вакилларининг ўтган йилги фикрлари бир-бирини рад этмоқда. Аммо охирги вақтларда мухолифат Россия билан алоқаларни яхшилашга интилиши ҳақида гаплар айтилди. Масалан, Қиличдорўғли Россия ҳақида гапирганда илиқ ва хотиржам фикр билдиради.

Албатта, Қиличдорўғли Путин билан Эрдўған каби оғайни бўлиб кетолмайди, аммо Москва ва Анқаранинг жуда кўп умумий манфаатлари бор. Шундай экан, бу борада катта ўзгариш кутмаслик керак. Аниғи шуки, янги ҳукуматда Туркия ва Россия ўртасидаги муносабатлар Эрдўған ва Путиннинг шахсий муносабати каби ривожланмайди. Туркияда мамлакатнинг Россия билан ҳеч қандай алоқаси йўқлиги, фақат Эрдўғаннинг Путин билан алоқаси борлиги айтилади. Қиличдорўғли келса, бу муносабатлар тизимли кўриниш олади.

– Мухолифат суриялик қочоқларни кўнгилли тарзда уйига қайтаришини айтган. Бунинг имкони борми?

– Менимча, бу популистик чиқиш, чунки бунақа ишларни амалга ошириш осон эмас. Менимча, бу баёнот очко ишлаш учун қилинган. Чунки суриялик қочоқлар туркларнинг сабр косасини тўлдирган. Турклар тўлаган солиқлар уларга кетмоқда, сурияликлар жамиятга мослашишга уриняпти, болалари туркча мактабга чиқа бошлади. Кўпчилик турклар суриялик қочоқлар қайтиб кетишини истайди, лекин бу амалга ошиши осон бўлган иш эмас, бу катта муаммо.

– Мухолифатнинг курдлар билан муносабати қандай? Улар турли манбаларга кўра Туркиянинг 18-23 фоиз аҳолисини ташкил этади ва курдларнинг қўлловисиз сайловда ютиб бўлмайди.

– Ҳа, курдлар масаласи жуда муҳим ва ҳатто ҳал қилувчи омил бўлиши мумкин. Эрдўған ҳукуматга келган илк йилларида улар билан битта коалицияда бирлашишига ҳам бир бахя қолганди. Эрдўған курд масаласи унинг учун шахсий масала эканини кўп марта айтган. Аммо 2015 йилги сайловларда курдларни қўлловчи Халқлар демократик партияси кутилмаганда катта овоз тўплаб, Эрдўған партиясининг яккаҳукмронлигига чек қўйганида, Туркия президентининг курдлар билан муносабати ёмонлашди-да, уларни террорчи деб атай бошлади."
    descriptions: "Эрдўған ютқазса нима бўлади? У мағлубиятни тан оладими? "
    datetime:
    video:
}
11. {
    category: "Uzbekistan"
    img:
    title: "Sport"
    text: "
Ўзбекистон бокс жамоаси олтин медаллари сонини 5 тага етказиб, жаҳон чемпионатлари тарихидаги энг яхши натижасини янгилади. Жамоа жами 9 медал билан Тошкентдаги турнирда биринчи ўрин эгаллади.
Фото: Президент матбуот хизмати

Тошкентда ўтказилган бокс бўйича жаҳон чемпионатининг охирги кунида Ўзбекистон бокс жамоаси яна 2 та олтин ва 2 та кумуш медални қўлга киритди. 

Дастлаб Ойбек Жўраев (-54 кг) чемпионлик учун рингга кўтарилди. Аммо у қозоғистонлик Маҳмуд Сабирхан билан жангда ютқазди ва кумуш медал билан кифояланди.

Абдумалик Халоков (-57 кг) эса финалда кубалик Сиедел Хорта устидан ғалаба қозонди ва олтин медалга эга чиқди. У 2 йил муқаддам Сербияда ўтган дунё биринчилигида кумуш медални қўлга киритганди.

Тошкентдаги жаҳон чемпионатида дебют қилган Руслан Абдуллаев (-63,5 кг) ҳам мусобақани олтин медал билан якунлади. У финалда мўғулистонлик Чинзориг Батарсухдан устун келди.

Саиджамшид Жафаров (-71 кг) эса кутилмаганда финал жангида ютқазиб қўйди. Қозоғистонлик Асланбек Шимбергеновга қарши жангда унга тажриба етишмади ва у ҳам кумуш медал билан кифояланди.

13 май кунги финал баҳсларида қатнашган ўзбекистонлик уч бокчси – Асадхўжа Мўйдинхўжаев (-67 кг), Ҳасанбой Дўсматов (-51 кг) ва Баҳодир Жалолов (+92 кг) ўз жангларида ғалаба қозонишганди. Яримфинал баҳсларида ютқазган Аълохон Абдуллаев (-75 кг) ва Лазизбек Мулложонов (-92 кг) жамоа ҳисобига биттадан бронза медалларни тақдим этишганди.

4 нафар боксчи Шодиёр Мелиқўзиев (-48 кг), Мужибилло Турсунов (-60 кг), Жасур Йўлдошев (-80 кг) ва Шоҳжаҳон Абдуллаев (-86 кг) мусобақани медалсиз якунлашди.

Маълумот учун, турнир чемпионлари – 200 минг, кумуш медал соҳиблари – 100 минг, бронза эгалари – 50 минг АҚШ доллари пул мукофоти билан тақдирланишди.

Шу тариқа, Ўзбекистон бокс жамоаси турнирда 5 та олтин, 2 та кумуш ва 2 та бронза – жами 9 та медал олиб, медаллар сони бўйича ҳам, сифати бўйича ҳам биринчи бўлди. Қозоғистон 4 та олтин ва 1 та кумуш медал билан иккинчи ўринда қолди.

Шунингдек, Ўзбекистон жамоаси жаҳон чемпионатлари тарихидаги энг яхши натижасини янгилади. Go Sport маълумотига кўра, бунгача Ўзбекистон жамоасининг энг яхши натижаси 2019 йилги Екатеринбургда бўлиб ўтган ЖЧда қайд этилган бўлиб, ўшанда Ўзбекистон вакиллари 3 та олтин медални қўлга киритишганди.

"
    descriptions: "Ўзбекистонлик боксчилар Тошкентдаги ЖЧни биринчи ўринда якунлади "
    datetime:
    video:
}

# mavzuga oid
12. {
    category: "Uzbekistan"
    img:
    title: "Sport "
    text: "

Тошкент мезбонлик қилаётган бокс бўйича жаҳон чемпионатининг сўнгги кунида финал жанглари ўтказилади.

14 май куни тўрт нафар ўзбекистонлик боксчи ҳал қилувчи баҳслар учун рингга кўтарилади:

    -54 кг: Ойбек Жўраев — Маҳмуд Сабирхан (Қозоғистон);
    -57 кг: Абдумалик Ҳалоков — Саидел Ҳорта (Куба);
    -63,5 кг: Руслан Абдуллаев — Чинзориг Батарсух (Мўғулистон);
    -71 кг: Саиджамшид Жаъфаров — Асланбек Шимбергенов (Қозоғистон).

Финал жанглари соат 17:00 да бошланади.

13 май куни Ўзбекистон делегация вакиллари Баҳодир Жалолов (+92 кг), Ҳасанбой Дўстматов (-51 кг) ва Асадхўжа Мўйдинхўжаев (-67 кг) финалда ғалаба қозониб, жаҳон чемпионига айланганди.
"
    descriptions: "Бокс бўйича жаҳон чемпионати. Бугун яна 4 нафар ўзбекистонлик финалда жанг қилади "
    datetime:
    video:
}
13. {
    category: "Sport"
    img:
    title: "Sport Uzbekistan"
    text: "Шавкат Мирзиёев “Humo Arena”да бокс бўйича жаҳон чемпионати финал жангларини томоша қилди, якунда ғолибларга медаллар ва чемпионлик камарларини топширди.

Президент Шавкат Мирзиёев “Humo Arena” спорт саройига ташриф буюриб, бокс бўйича жаҳон чемпионатини томоша қилди.

Мусобақада 107 та мамлакатдан 600 дан ортиқ боксчи иштирок этди. Ўзбекистон миллий терма жамоаси барча 13 вазн тоифасида қатнашди. Мезбонлар бугунгача 9 та медални нақд қилиб бўлган эди.

Давлат раҳбари 13 май куни ўзбекистонлик боксчилар иштирокидаги финал жангларини кузатди. Қизғин ва муросасиз ўтган баҳсларда Асадхўжа Мўйдинхўжаев қозоғистонлик Дулат Бекбауовни, Ҳасанбой Дўсматов франциялик Билал Беннамани, Баҳодир Жалолов кубалик Алехандро Арзолани енгиб, олтин медални қўлга киритди.

Ғолибларга медаллар ва чемпионлик камарларини президент Шавкат Мирзиёев топширди. Шунингдек, уларга Халқаро бокс ассоциацияси (IBA) томонидан ажратилган мукофот пуллари берилади.

Мусобақанинг сўнгги кунида яна тўрт нафар ўзбекистонлик боксчи рингга чиқади. Жаҳон чемпионати 14 май куни якунланади.
    "
    descriptions: "Фото: Президент бокс финалини томоша қилди "
    datetime:   
    video:
}
14. {
    category: "Sport"
    img:
    title: "Uzbekistan Sport"
    text: ""12 май куни Тошкентда ўтаётган бокс бўйича ЖЧ-2023 турнирида яримфинал жанглари ўтказилиб, ўзбекистонлик 9 нафар боксчидан 7 нафари финалга йўлланма олди. 

Яримфиналлар олдидан Баҳодир Жалолов муддатдан аввал турнирнинг финалига чиққани маълум бўлди. +92 кг вазн тоифасида Баҳодирга қарши жанг қилиши кўзда тутилган испаниялик Аюб Гадфа Дрисси рингга чиқмаслигини билдирди. Рақиб жангдан бош тортгач, Жалолов тўғридан-тўғри финалга йўлланма олди. 

Яримфиналдаги қолган 8 нафар ўзбекистонлик боксчиларнинг 12 май кунги иштирокини -54 вазн тоифасидаги Ойбек Жўраев бошлаб берди. У ҳарбийлар ўртасидаги жаҳон чемпиони россиялик Дмитрий Двалига қарши рингга кўтарилиб, 5:2 ҳисобида зафар қучди. 

-67 кг вазн тоифасида эса Асадхўжа Мўйдинхўжаев яримфинал жангини мўғулистонлик Мишеел Баттумурга қарши ўтказди ва 5:0 ҳисобидаги ғалаба билан финалга йўл олди. 

Учинчи яримфинал жангида эса Аълохон Абдуллаев бразилиялик Вандерлей Перейрага қарши рингга кўтарилди ва 1:4 ҳисобида имкониятни бой бериб қўйди. Бу вакилларимизнинг яримфиналдаги биринчи йўқотиши бўлди ва Абдуллаев бронза медали билан чекланади. 

 -92 кг вазн тоифасидаги Лазизбек Мулложонов эса чоракфиналда Рио-2016 Олимпиадаси ғолиби ва 4 карра жаҳон чемпиони Сезар Ла Крузни мағлуб этгач, бу сафар россиялик жаҳон чемпиони ва Токио-2020 Олимпиадаси кумуш медали соҳиби Муслим Гажимагомедовга қарши жанг қилди. Уч раунд давом этган баҳсда Мулложонов номдор рақибига ютқазди – 1:4. У ҳам турнирда бронза медали билан чекланадиган бўлди. 

Бешинчи яримфинал жангида -51 кг вазн тоифасидаги Ҳасанбой Дўсматов испаниялик Мартин Молинага қарши рингга чиқди. Жанг давомида Олимпиада-2016 ғолиби финалга муносиб эканлигини кўрсата олди – 5:0. Бу Дўсматовнинг фаолиятидаги ЖЧдаги иккинчи финал бўлади. 

Олтинчи яримфиналда эса Абдумалик Халоков қирғизистонлик Мунарбек Сеитбек Уулуга қарши жанг қилди ва 1-раунддаёқ рақибидан устун келди ва техник ғалаба билан финал йўлланмасига эга чиқди. 

-63,5 кг вазн тоифасида эса Руслан Абдуллаев турнир яримфиналида арманистонлик тажрибали Хованец Бачковга қарши жанг ўтказди ва 5:0 ҳисобида ғалаба эвазига Ўзбекистон делегацияси ҳисобига 6-финал йўлланмасини тақдим этди. Руслан жанг давомида рақибини нокдаун ҳолатига ҳам туширишга улгурди. 

Баҳодир Жалолов муддатдан аввал финалга йўл олганидан сўнг, куннинг сўнгги жанги

Саиджамшид Жаъфаров ва бразилиялик Вандерсон Де Оливейра ўртасида кечди. Қизиқарли ўтган баҳсда Бухоро бокс мактаби тарбияланувчиси рақиби устидан 4:1 ҳисобида ғалаба қозониб, финалга чиқди. 

Шу тариқа, турнирни 13 нафар чармқўлқоп устаси билан бошлаган Ўзбекистон миллий жамоаси финалга энг кўп – 7 нафар боксчи билан иштирок этадиган бўлди. Вакилларимиз ҳозирдан 9та медални нақд қилиб, бу борада ҳам турнирнинг энг яхши жамоаси бўлиш масаласини кафолатлаган.  

ЖЧ-2023. Ўзбекистонлик боксчиларнинг яримфиналдаги натижалари: 

-54 кг: Ойбек Жўраев - Дмитрий Двали (Россия) – 5:2, ғалаба. 

-67 кг: Асадхўжа Мўйдинхўжаев - Мишеелт Баттумур (Мўғулистон) – 5:0, ғалаба. 

-75 кг: Аълохон Абдуллаев - Вандерлей Перейра (Бразилия) (16:00дан сўнг) – 1:4, мағлубият. 

-92 кг Лазизбек Мулложонов - Муслим Гажимагомедов (Россия) – 1:4, мағлубият. 

-51 кг: Ҳасанбой Дўсматов - Мартин Молина (Испания) – 5:0, ғалаба. 

-57 кг: Абдумалик Халoков - Мунарбек Сеитбек Уулу (Қирғизистон) – техник ғалаба. 

-63,5 кг: Руслан Абдуллаев - Хованец Бачков (Арманистон) – 5:0, ғалаба. 

-71 кг: Саиджамшид Жаъфаров - Вандерсон Де-Оливейра (Бразилия) – 4:1, ғалаба. 

+92 кг: Баҳодир Жалолов - Аюб Гадфа Дрисси (Испания) – +/-. 

Маълумот учун, финал баҳслари 13 ва 14 май кунларига белгиланган. Турнир чемпионлари 200 минг АҚШ доллари, кумуш медали соҳиблари – 100 минг, бронза медали эгалари эса 50 минг АҚШ доллари пул мукофотига эга бўлади.
    descriptions: "Бокс. Ўзбекистон ЖЧ-2023 финалига энг кўп – 7 боксчи билан етиб келди "
    datetime:
    video:
}
15. {
    category:  "Sport"
    img:
    title: "Uzbekistan Sport" 
    text: "Тошкентда бокс бўйича жаҳон чемпионатининг 10-кун баҳслари ўтказилди. Чоршанба кунги чоракфиналларда мухлисларнинг асосий эътибори ўзбекистонлик чармқўлқоп усталари иштирокидаги 11та чоракфинал жангига қаратилди. 
Фото: Ўзбекистон бокс федерацияси

Куннинг вакилларимиз иштирокидаги дастлабки жангида Ҳасанбой Дўсматов япониялик жаҳон чемпиони Томоя Цубоини мағлуб этиб, яримфиналчига айланди. Рио-2016 Олимпиадаси ғолибининг омадли стартидан сўнг Абдумалик Халoков, Руслан Абдуллаев, Саиджамшид Жафаров, Лазизбек Мулложонов, Ойбек Жўраев, Асадхўжа Мўйдинхўжаев, Аълохон Абдуллаев ҳам ғалабага эришиб, яримфинал йўлланмасини қўлга киритишди. Эътиборлиси, Мулложонов кубалик Рио-2016 Олимпиадаси ғолиби ва 4 карра жаҳон чемпиони Сезар Ла Крузни мағлуб этишга эришди. 

Чоракфиналга қадар ўзбекистонлик икки боксчи турнир билан хайрлашган бўлса, 10 май куни уларнинг сони 4 нафарга етди. -60 кг вазн тоифасида Мужибилло Турсунов чоракфиналда россиялик Всеволод Шумковга мағлубиятга учраган бўлса, -86 кг вазн тоифасида Шоҳжаҳон Абдуллаев Озарбойжон вакили Альфонсо Домингезга мағлуб бўлиб, турнир билан яримфинал остонасида хайрлашди. 

Чоракфиналнинг асосий афишаси энг оғир вазн тоифасидаги Баҳодир Жалоловнинг қозоғистонлик принципиал рақиби Қамшибек Конкабаевга қарши жанги эди. «Ҳумо арена»да минглаб мухлислар қаршисида ўтган тўқнашувда 28 ёшли ўзбекистонлик Токио-2020 Олимпиадаси ғолиби 31 ёшли қозоғистонлик рақибидан устун эканлигини яна бир карра исботлай олди – 5:0. 

Эслатиб ўтамиз, Конкабаев Болгарияда ўтган Странжа-2023 турнирида Жалоловга қарши рингга кўтарилишдан бош тортганди. 

Шу тариқа, Ўзбекистон миллий жамоасининг 9 нафар боксчиси яримфиналга йўлланма олиб, 9та медал ва энг камида 50 минг АҚШ долларидан мукофот пулини нақд қилишди. 

Маълумот учун, 11 май турнирда дам олиш куни бўлади. Яримфинал жанглари 12 май куни, финал баҳслари 13-14 май кунларига белгиланган. 

ЖЧ-2023, чоракфиналлар. Ўзбекистонлик боксчиларнинг 10 май кунги натижалари: 

-51 кг: Ҳасанбой Дўсматов – Томоя Цубои (Япония) – 4:3, ғалаба. 

-57 кг: Абдумалик Халoков – Ишиш Юсуф (Иордания) – 5:0, ғалаба. 

-63,5 кг: Руслан Абдуллаев – Лоунес Хамраоуи (Франция) – 4:1, ғалаба. 

-71 кг: Саиджамшид Жафаров – Игорь Свиридченков (Россия) – 5:0, ғалаба. 

-92 кг Лазизбек Мулложонов – Сезар Ла Круз (Куба) – 4:1, ғалаба. 

-54 кг: Ойбек Жўраев – Габриэль Эскобар (Испания) – 5:0, ғалаба. 

-60 кг: Мужибилло Турсунов – Всеволод Шумков (Россия) – 3:4, мағлубият. 

-67 кг: Асадхўжа Мўйдинхўжаев – Рониэль Иглесиас (Куба) – 4:3, ғалаба. 

-75 кг: Аълохон Абдуллаев – Филип Акилов (Венгрия) – 5:0, ғалаба. 

-86 кг: Шоҳжаҳон Абдуллаев – Альфонсо Домингез (Озарбойжон) – 2:6, мағлубият. 

+92 кг: Баҳодир Жалолов – Қамшибек Конкабаев (Қозоғистон) – 5:0, ғалаба."
    descriptions: "Бокс. Жалолов Конкабаевни мағлуб этди, ўзбекистонлик 11 боксчидан 9 нафари ЖЧ-2023 медалини нақд қилди "
    datetime:
    video:
}
16. {
    category: "jamiyat"
    img:
    title: "Uzbekistan jamiyat"
    text: "
У келишилган пулнинг 20 долларини олаётганида қўлга тушди.
Фото: Видеодан кадр

ДХХ  ва Бош прокуратура ҳузуридаги департаментнинг ҳудудий бошқармалари ходимлари томонидан ўтказилган тезкор тадбирда ернинг ноқонуний сотилиши билан боғлиқ ҳолатларга чек қўйилди. Бу ҳақда ЎзА хабар қилди.

Тошкент вилоятида кузатилган ҳолатда Ўрта Чирчиқ туманидаги фермер хўжалик раҳбари мазкур хўжаликнинг 80 сотих суғориладиган ер майдонини ҳокимият ва кадастр тизимидаги танишлари орқали харидор номига расмийлаштириб бериш эвазига 320 минг АҚШ доллари талаб қилиб, олдиндан 20 минг долларни олган вақтида ушланган.

Сурхондарё вилоятининг Жарқўрғон туманида яшовчи, 1971 йилда туғилган фуқаро ҳам ўзганинг ишончига кириб, «Амузанг» ирригация тизимлари бошқармаси балансида бўлган 70 сотих ер майдонини мансабдор танишлари орқали унинг номига расмийлаштириб бериш эвазига 100 миллион сўм талаб қилиб, 6 минг доллар ва 32 миллион сўм олган вақтида ушланган.

Ҳозирда ушбу ҳолатлар юзасидан мазкур шахсларга нисбатан Жиноят кодексининг тегишли моддалари билан жиноят ишлари қўзғатилиб, тергов ҳаракатлари олиб борилмоқда.

Бундан олдинроқ, ДХХ Наманган ва Жиззахда ноқонуний ер сотаётган мансабдор шахсларни ашёвий далиллар билан қўлга олгани хабар қилинганди.

"
    descriptions: "Тошкент вилоятида фермер хўжалиги раҳбари 320 минг долларга ер сотмоқчи бўлди"
    datetime:
    video:
}
1. {
    category: "jamiyat"
    img:
    title: "Uzbekistan jamiyat"
    text: "Улардан бири 30 сотих ер учун 50 минг доллар сўраган.

ДХХ Наманган ва Жиззахда ноқонуний ер сотаётган мансабдор шахсларни ашёвий далиллар билан қўлга олди. Бу ҳақда ЎзА хабар берди. 

Хабарга кўра, Наманган вилояти туманларидан бирининг фермерлар кенгаши раиси тадбиркорлик билан шуғулланмоқчи бўлган фуқарога тумандаги машина трактор паркининг 30 сотих ер майдонини унинг номига расмийлаштириб бериш эвазига 50 минг АҚШ доллари талаб қилган. ДХХ ходимлари томонидан ўтказилган тезкор тадбирда мазкур мансабдор шахс сўралган пулни олган вақтида ашёвий далиллар билан ушланди.

Шу каби, Жиззах вилоятидаги туманлардан бирининг архитектура ва қурилиш бўлими бошлиғи танлов савдоларини ўтказиш бўйича вилоят комиссияси баённомасига асосан танлов ғолиби деб топилган хусусий корхонага савдо дўкони қуриши учун ажратилган 56 кв/м ер майдонида тегишли ишларни амалга оширишда зарур бўладиган ҳужжатларни тайёрлашда ёрдам бериш эвазига корхона раҳбаридан 3 минг АҚШ доллари талаб қилган. ДХХ томонидан ўтказилган тезкор тадбирда, у сўралган пулдан 2 минг долларни олган вақтида ушланди.
"
    descriptions: "Наманган ва Жиззахда ноқонуний ер сотаётган мансабдорлар ушланди "
    datetime:
    video:
}
1. {
    category: "jamiyat"
    img:
    title: "Uzbekistan jamiyat"
    text: "13 май куни Тошкент вилоятида велоспортнинг шоссе тури бўйича "Оқтош-Чорбоғ Mountain" халқаро мусобақаси ўтказилмоқда. Шу муносабат билан Бўстонлиқ туманига олиб борувчи йўлнинг маълум қисмлари автомобиллар учун ёпилади. Бу ҳақда вилоят ЙҲХБ хабар берди.

Хабарга кўра, Бўстонлиқ туманига олиб борувчи 4П12 "Бектемир-Чорбоғ қўрғони" автомобил йўлининг 34 километридан (Чирчиқ шаҳрига кириш кўприги) 54-километри (Ғазалкент шаҳрига кириш)гача бўлган қисмлари 13 май куни соат 10:00 дан 17:00 гача вақтинча ёпилади.

Бўстонлиқ туманига борувчиларга Чирчиқ шаҳри ва 4П14 "Ғазалкент ш.-Tўйтепа ш." автомобил йўли (Қораманас, Қўшқўрғон қишлоқлари) орқали юриш тавсия этилди.

Аввалроқ Тошкент вилоятининг Бўстонлиқ ва Юқори Чирчиқ туманларида халқаро мусобақалар сабаб 10-14 май кунлари қатор йўллар вақтинча ёпилиши ҳақида "
    descriptions: "13 май куни Чирчиқдан Ғазалкентгача бўлган йўл вақтинча ёпилади "
    datetime:
    video:
}1. {
    category: "Uzbekistan"
    img: 
    title:"Uzbekistan jamiyat"
    text: "Тошкент вилоятида халқаро велоспорт мусобақаси ўтказилиши муносабати билан автомобиль йўлларининг маълум бир қисмлари ёпилади.
Фото: Kun.uz

Велоспортнинг шоссе тури бўйича «Оқтош-Чорбоғ Mountain» халқаро мусобақаси ўтказилиши муносабати билан жорий йилнинг 10-11-13-14 май кунлари соат 08:00 дан 17:00 га қадар Тошкент вилоятининг Бўстонлиқ ва Юқори Чирчиқ туманларидан ўтган автомобиль йўллари вақтинчалик ёпилади.

Хусусан:

10 май куни Бўстонлиқ тумани ҳудудидан ўтган 4П10 «Чорбоғ сув омбори ҳалқа йўли» автомобиль йўлининг 80-70-километри (Чорбоғ сув омбори кўприги) оралиғида;

11 май куни Бўстонлиқ туманига олиб борувчи 4П12 «Бектемир-Чорбоғ қўрғони» автомобиль йўлининг 54-километридан (Ғазалкент шаҳрига кириш) 75-километригача («Бочка» овқатланиш жойлари) бўлган йўл; 

4П6 «Тошкент-Чирчиқ-Чимён» автомобиль йўлининг 52-километридан (Ғазалкент футбол ўйингоҳи) 56-километр (Главасой қишлоғига чиқиш жойи) оралиқлари, шунингдек, 4П10 «Чорбоғ сув омбори ҳалқа йўли» автомобиль йўлининг 80-82-километр оралиқлари (Чорбоғ сув омбори кўприги ва «Эски бочка» оралиқлари);

13 май Бўстонлиқ туманига олиб борувчи 4П12 «Бектемир-Чорбоғ қўрғони» автомобиль йўлининг 34-километридан (Чирчиқ шаҳрига кириш кўприги) 54-километрига (Ғазалкент шаҳрига кириш) қадар;

14 май Бўстонлиқ туманига олиб борувчи 4П12 «Бектемир-Чорбоғ қўрғони» автомобиль йўлининг 17-километридан (Янги Ўзбекистон боғи атрофи) 75-километригача («Бочка» овқатланиш жойлари) бўлган йўл;

4П6 «Тошкент-Чирчиқ-Чимён» автомобиль йўлининг 56-километридан (Главасой қишлоғига чиқиш жойи) 72-километригача (Амирсой) бўлган йўл оралиқлари, 4П10 «Чорбоғ сув омбори ҳалқа йўли» автомобиль йўлининг 80-82-километр оралиқлари (Чорбоғ сув омбори кўприги ва «Эски бочка» оралиқлари)да транспорт воситалари ҳаракати тўлиқ чекланади."
    descriptions: "Тошкент вилоятида автомобил йўлларининг маълум бир қисмлари ёпилади "
    datetime: ""
    video:
}

1. {
    category: "Uzbekistan"
    img:
    title: "Uzbekistan jamiyat"
    text: "Сурхондарё вилоятидаги “Айритом” чегара божхона постида Афғонистондан олиб ўтилаётган кўп миқдордаги синтетик гиёҳванд воситаси фош этилди. Мазкур гиёҳванд воситаси қадоқланган анор шарбатлари таркибида бўлган.

Video Player

Гиёҳванд воситаларининг ноқонуний айланмаси ва муомаласига доир навбатдаги қонунбузарлик ҳолати фош қилинди. Бу ҳақда Kun.uz’га Божхона қўмитаси ахборот хизмати хабар берди.

Маълум қилинишича, Сурхондарё вилояти божхона бошқармаси “Айритом” чегара божхона пости орқали Афғонистондан кириб келган юк машинаси божхоначиларда шубҳа уйғотган. Ҳужжатларга кўра, мазкур юк машинасига 9 минг дона пластик идишга қадоқланган 18 тонна анор шарбати ортилган бўлиб, юк пойтахтдаги МЧЖлардан бирининг номига юборилган. Аммо божхона органлари фаолиятига жорий қилинган “Хавфларни бошқариш” тизимида юклар “қизил” йўлакка йўналтирилади. Сабаби, нимадир шубҳали эди.

Сурхондарё вилояти божхона бошқармаси тезкор тузилмалари томонидан ДХХ, ички ишлар идоралари ва чегара қўшинлари ҳарбий хизматчилари билан ҳамкорликда юк машинаси божхона кўригидан ўтказилган. Кўрик давомида айрим анор шарбати идишларига “М” ҳарфи белгиси туширилгани ҳамда айнан шу идишлардаги шарбатнинг ранги ҳам бошқаларидан бироз фарқ қилиши шубҳаларни янада оширади. Қолаверса, айнан шу идишларнинг оғзидаги ҳимоя қатламлари ҳам аввал очиб кўрилгани маълум бўлади. 

Шарбат текшириб кўрилганида, унинг таркибида метамфетамин синтетик гиёҳванд воситаси борлиги аниқланган. Одатда кристаллсимон кўринишда бўладиган метамфетаминни қонунбузарлар кейинчалик лаборатория ёки оддий уй шароитида шарбат таркибидан ажратиб олишни режалаштиришган.

Айнан “М” ҳарфи туширилган шарбатлар сони 48 дона бўлиб, идиши билан ҳисоблаганда уларнинг умумий оғирлиги 103 кгни ташкил қилган. Дунё бўйлаб қора бозорда метамфетаминнинг 1 грамми ҳатокки 700 АҚШ долларигача кўтарилгани инобатга олинса, мазкур ҳолатда тўхтатиб қолинган ушбу модданинг умумий қиймати бир неча ўн миллион долларга етади. 

Ҳозирда юқоридаги ҳолат юзасидан божхона органлари томонидан жиноят иши қўзғатилган.

Маълумот учун, божхоначилар томонидан 2022 йилда 41 та ҳолатда 109.3 кг, 2023 йилнинг 1 чорагида эса 10 та ҳолатда 103,3 кг оғирликдаги синтетик гиёҳванд воситаларининг божхона чегаралари орқали ноқонуний олиб ўтилиши ва ички ҳудуддаги яширин айланмасига чек қўйилган.   " 
    descriptions: "Шубҳали “М”: афғонларнинг “анор шарбати” операцияси ўхшамади  "
    datetime:
    video:
}

# dolzarb mavzular
1. {
    category: "Uzbekistan"
    img: 
    title: "Uzbekistan jamiyat"
    text: "Мирзиёев муддатидан илгари президентлик сайловини эълон қилди: бешта партиядан иккитаси унинг номзодини кўрсатди. Тошкентда Сталинга шарафлар айтилди: ИИББ бу қонунга зид эмаслигини айтди. Нашида учун қамалганлар сони кўпаймоқда: янги конституциядаги принцип ишламаяпти. Якунланаётган ҳафта шаҳри – Kun.uz дайжестида.
Video Player

9 июлда – президентлик сайлови

Ҳафтанинг асосий янгиликлари душанба куни президент Шавкат Мирзиёев ўтказган йиғилишдан бошланди. Давлат раҳбари конституциявий референдум якунлари ҳақида маъруза қилиб, нутқининг якунида муддатидан илгари президентлик сайлови ўтказилишини эълон қилди. Сайлов 2 ойдан кейинга – 9 июл кунига белгиланди.

Шавкат Мирзиёев қолган уч ярим йиллик президентлик муддатидан ўз ташаббуси билан воз кечаётгани ҳақида гапириб, буни – конституция ислоҳ қилингани, халқ давлатдан муҳим ўзгаришларни кутаётгани ва бошқа сабаблар билан изоҳлади.

“Асосий қонунимизда халқ – давлат ҳокимиятининг бирдан бир манбаи, деб бежиз ёзилмаган. Шу нуқтайи назардан, янгиланган давлат ҳокимияти тизимида халқимиз, яна бир бор айтаман, фақат халқимиз ўзи ишонган раҳбарга мандат бериши мақсадга мувофиқ. Ўйлайманки, бугунги мавжуд шароитда бу энг тўғри ва адолатли қарор бўлади”, – деди президент.

Давлат раҳбарининг муддатидан илгари президентлик сайловини тайинлаш ваколати борлиги янги конституцияга киритилган эди. Бунинг тартиби қанақа бўлишини Сайлов кодексига киритиш жараёни фавқулодда тез бўлиб кетди. Тегишли қонунни 2 май куни депутатлар қабул қилди, 4 май куни сенаторлар маъқуллади, 6 майда эса ҳужжатни президент имзолади. Қонунга кўра, президент муддатидан илгари сайлов ўтказишни тайинласа, сайлов 2 ой ичида ўтказилиши керак. Шунга мувофиқ, 8 майдаги фармон билан, сиёсий тадбир 9 июлга белгиланди.

Марказий сайлов комиссияси сайлов кампаниясини очиқ деб эълон қилиши ортидан, сиёсий партиялар бирин-кетин ўз номзодларини очиқлай бошлади. Парламентда энг кўп ўринга эга икки партия – ЎзЛиДеП ва Миллий тикланиш партиялари амалдаги президент Шавкат Мирзиёев номзодини илгари суришини эълон қилди. Давлат раҳбарининг ўзи президентликка номзодини қўйиши борасида ҳозирча муносабат билдирмади.

Президентлик сайловида бир номзодни бир нечта партия илгари суриши Ўзбекистон тарихида аввал ҳам бўлган. “Тарихий карточка” каналининг ёзишича, 2000 йилги президент сайловида бирданига учта – “Ватан тараққиёти”, “Фидокорлар” ва “Адолат” партиялари президентликка Ислом Каримов номзодини кўрсатган. Лекин шундан буён ҳар битта партия алоҳида номзодига эга бўлиб келаётган эди.

Халқ демократик партиясидан Улуғбек Иноятов номзод бўлади. У 2013-2018 йилларда халқ таълими вазири бўлган, 2019 йилдан бери сўлчилар партиясини бошқариб келяпти. Президентликка ўз раисини номзод қилаётган яна бир партия – Ўзбекистон Экологик партияси. Абдушукур Ҳамзаев партия раислигига ўтган йили сайланган, ундан аввал узоқ йиллар қишлоқ ва ўрмон хўжалиги соҳаларида ишлаган. “Адолат” партияси эса уч йилдан буён Олий суд раисининг биринчи ўринбосари лавозимида ишлаб келаётган Робахон Маҳмудовани қўллаб-қувватлаяпти. Партиянинг амалдаги раиси Баҳром Абдуҳалимов танланмаганига у 2021 йилги президент сайловида энг охирги 5-ўринни олгани сабаб бўлгандир, эҳтимол.

Прописка қонуни бекор қилинади

Янги конституцияни ҳаётга татбиқ қилиш ҳақида президент фармони имзоланди. Унга асосан, Тошкент пропискаси бўйича қонун бекор қилинади. Кўпларни куйдирган бу бемаъни қонунда Тошкент шаҳри ва Тошкент вилоятида доимий пропискага кириши мумкин бўлган фуқароларнинг 12 хил тоифаси кўрсатилган. Бу тоифалар бекор қилингач, прописка олиш бўйича бошқа ҳудудларда қанақа тартиб бўлса, пойтахтда ҳам худди шунақа тартиб амал қила бошлаши мумкин. Топшириққа кўра, ҳукумат бу қонунни ўз кучини йўқотган деб топиш ҳақидаги қонун лойиҳасини 2 ой муддатда парламентга киритиши керак.

Бундан ташқари, фармонга асосан, фуқароларни яшаш жойи бўйича рўйхатга олишда хабардор қилиш тартиби жорий этилади. Яъни фуқаро доимий ёки вақтинча яшаш учун бошқа ҳудудга кўчиб ўтса, бу ҳақда “паспорт-стол”ни хабардор қилиб қўйишининг ўзи етарли бўлади. Ички ишлар вазирлигига 1 ой муддатда бу ҳақдаги фармон лойиҳасини ишлаб чиқиш вазифаси юклатилди.

Энг муҳим қадамлардан яна бири – фуқароларнинг картадан картага пул ўтказмаларидан солиқ органларининг хабардор бўлиб туриши бекор қилиняпти. 1 майдан кучга кириши белгиланган бу тартиб банк сирлари тўғрисидаги қонунга ва тўғридан тўғри конституцияга зид эди. Шу тариқа, бу талаб кучга кирганидан бир ой ўтиб, 1 июндан эътиборан расман ўз кучини йўқотади.

Президент фармонида, шунингдек, ота-оналарнинг барча ёшдаги фарзандлари таълимига йўналтирилган тўловларини солиқдан озод қилиш, болаларнинг давлат музейларига киришини бепул қилиш, маъмурий судларга шикоят қилишда давлат божини ундирмасдан, кейинчалик айбдордан ундириш, бирор ҳуқуқбузарликда гумонланаётган шахсни қамоққа олишдан олдин уни тиббий кўрикдан ўтказишни мажбурий қилиб белгилаш каби чоралар кўзда тутилган.

Кўча юришлари: Советпарастларга мумкин, бошқаларга-чи?

Ўзбекистонда энг кўп сокинлик ва хотиржамлик билан ўтадиган байрамлардан бирига айланган, одамларга шу куни қабристонларни обод қилиш, ўтиб кетган аждодлари ҳаққига дуо ўқиш ва кекса яқинларини йўқлашни ўргатган 9 май – Хотира ва қадрлаш куни, афсуски, охирги йилларда катта сиёсий таранглик билан ўтяпти. Дунёдаги энг катта ёвузлик империяси бўлган СССРни қўмсовчиларнинг тийиқсиз ҳаракатлари 9 майда кўпчиликнинг дилини хира қиляпти.

Кремл пропагандасининг бир қисмига айланган “Ўлмас полк” акцияси, гарчи расман рухсат берилмаётган бўлса ҳам, Тошкентда ҳар йили ўтказиб келиняпти. Икки йил олдин Халқлар дўстлиги майдонида СССР байроғини ҳилпиратган акция ташкилотчилари бу йил “Ўртоқ Сталинга ура” деган ҳайқириқ билан кўча юришини ўтказди.

Ижтимоий тармоқларда фуқароларнинг йиғилиш эркинлиги бўйича расмийлардаги икки хил стандартлар муҳокама қилинар экан, Тошкент шаҳар Ички ишлар бош бошқармаси Сталинни олқишлаб қичқирганларнинг ҳаракатини қонуний деб баҳолагани эътирозларни баттар алангалатди. Бошқарма матбуот хизмати бу кўча юриши учун улар рухсат бермаганини Kun.uz'га тасдиқлади, лекин юриш қатнашчиларининг ҳаракатларида ҳуқуқбузарлик аломати йўқлигини билдирди. Бу эса ўз-ўзидан советпарастларга мумкин-у, бошқаларга мумкинмасми, деган саволларга асос бўлди. Чунки ички ишлар билан келишмасдан, бошқа жойда, бошқа мазмунда кўча юриши уюштирилса, ташкилотчиларни нима кутиши хавотирли савол остида қолади.

Нашида учун қамалишлар серияси

Telegram'даги гуруҳга диний қўшиқ юборганлик айблови билан бир неча йилларга қамаб юборилаётган ёш-ёш йигитлар сони ошиб боряпти. Жамоатчиликка маълум бўлиб қолган навбатдаги ҳолат Тошкент давлат иқтисодиёт университети талабаси Жаҳонгир Улуғмуродов билан рўй берди. У YouTube'даги нашида ҳаволасини синфдошларининг Telegram-гуруҳига юборгани учун суд томонидан 3 йилга озодликдан маҳрум этилди.

Яқинларининг айтишича, 21 ёшли Жаҳонгир университетга грант асосида ўқишга кирган, қўлга олинмасидан олдин 2-босқичда ўқиётган бўлган. Шу йил бошида участкавой уни ўғирликда гумонлаб, қўлга олган, шундан кейин телефони ўрганиб чиқилганида, 2022 йили синфдошларининг Telegram-гуруҳига Youtube'даги диний қўшиқ – нашида учун ҳавола юборгани аниқланган. Бу нашида Дин ишлари бўйича қўмита хулосасига асосан “ақидапарастлик ғоялари билан йўғрилган” деб топилган. Бунинг учун Тошкент вилояти Оққўрғон тумани суди уни жамоат тартибига таҳдид соладиган материал тарқатишда айблаб, унга 3 йил озодликдан маҳрум қилиш жазосини тайинлади.

Жаҳонгир Улуғмуродов тергов ва судда берган кўрсатмасида нашиднинг маъносини яхши тушунмай-билмай тарқатганини айтган. Тошкент шаҳар Ички ишлар бош бошқармаси эса ёш йигитни Суриядаги жиҳодчи ташкилотни қўллаб-қувватлашда, унинг тарафдорлари сонини кўпайтиришни мақсад қилганликда айблаб чиқди. Ваҳоланки, Kun.uz ихтиёридаги айблов хулосасида ҳам, суд ҳукмида ҳам бунақа маълумот йўқ. Бу эса бошқарма йигитга туҳмат қилаётган бўлиши мумкин, деган гумонни ўртага чиқаради.

3 йиллик қамоқ ҳукмидан кейин, судланувчининг онаси президентга ва Олий судга видеомурожаат билан чиқиб, улардан ёрдам сўради.

“Соат 12 ларга яқин ўртоғининг онаси келди-да, “ўғлингиз нима қилиб қўйганини биласизми?” деб анча жанжал қилди. Ичкарига олиб кирдим, нима эканини ҳатто тушунмай қолдим. Улар “нашида, нашида” деб айтишади. Мен ҳатто нашида нима эканини билмайман, у нашида дегани қўшиқ, шеър дегани экан. Ўзим умуман диндан хабарим йўқ, кейин Жаҳонгир бир соатларда келиб қолди. Мен у нима эди деб сўрадим. Жаҳонгир: “Ая, мен ҳам билмайман нималигини, мен уни қўшиқ деб эшитганман, қўшиқ, қўшиқ” деб айтаверди”, – деди Жаҳонгир Улуғмуродовнинг онаси.

Ҳуқуқ фаоллари охирги пайтларда бунақа ҳолатлар кўпайиб кетганини айтиб, давлат расмийларидан бу масалага жиддий эътибор қаратишни сўраяпти. Ёдингизда бўлса, бир неча ой олдин Сардор Раҳмонқулов исмли 21 яшар йигит ҳам худди шундай айблов билан аввалига 5 йилга қамалган, жамоатчилик эътирозлари фонида ҳукм шартлига ўзгартирилиб, у суд залида озодликка чиқарилганди.

Ундан аввалроқ эса, Тошкент туманида 20 ёшли дўкон сотувчиси тақиқланган эканини билмаган ҳолда интернетдан диний материал юклаб олиб, ўртоғига юборгани учун 6 йилга қамалганди. Кейинроқ вилоят суди ҳукмни ўзгартириб, озодликдан маҳрум қилиш муддатини 3,5 йилга қисқартирганди.

Бу ҳолатларда ҳукми жуда катта ўзгаришга учраган судялар ёки уларга эҳтимолий босим ўтказганлар бўйича бирор суриштирув бўлган ёки бўлмагани номаълум. Шу ўринда кўпдан кўп мақтовлар билан қабул қилинган янги конституциядаги янги нормалардан бирини эслатиб ўтишни истардик. Демак, 20-модда: “Давлат органлари томонидан инсонга нисбатан қўлланиладиган ҳуқуқий таъсир чоралари мутаносиблик принципига асосланиши ва қонунларда назарда тутилган мақсадларга эришиш учун етарли бўлиши керак”.

Оддий тилда тушунтирганда, мутаносиблик принципи ишлаган жойда ёш йигит айбдор деб топилса ҳам, шартли жазо билан суд залидан озод қилиниши мумкин. Бу принцип ишламаган жойда эса худди шу йигит 5 йилга қамаб юборилади.

ИИБ ходимлари ва қонунлар тўқнашуви

Ички ишлар органлари охирги кунларда бошқа салбий воқеаларнинг ҳам марказида турибди. Қашқадарёнинг Қамаши туманидаги бозорда Ўзбекистон байроғи тасвиридаги, “Битирувчи” ёзувли лентани тақиб юрган йигит қўлга олиниб, жаримага тортилди. У ички ишлар ходимларининг қонуний талабига бўйсунмасликда айбланди. Ходимлар “Сўнгги қўнғироқ” кунидаги ленталар одатий ҳол эканини била туриб, негадир шу топда байроқ ҳақидаги қонун талабларини эслаб қолган.

Бу ўринда қонунда ҳам хато борлиги аниқ. Қонун билан, давлат байроғининг тасвири туширилган белгилардан тижорат мақсадларида фойдаланиш мумкин эмас. Лекин бундай нормалар аллақачон эскирганини депутатлар ҳам тан олган. Ўтган йили ЎзЛиДеП аъзолари байроқдан фойдаланиш бўйича айрим чекловларни олиб ташлаш ташаббуси билан чиққанди, лекин бу ташаббус унутилиб кетганга ўхшайди.

Қашқадарёдаги ҳолатга қайтсак. “Битирувчи” ёзувли лента воқеасига Бош прокуратура аралашиб, очилган маъмурий ишни ноқонуний деб топди ва қарорни бекор қилди. Лекин бу натижадан жамоатчилик қониқмади, чунки ҳикоя шу ерда тугаса, эртага бошқа ички ишлар ходимлари ҳам фуқарони ноқонуний жаримага тортишнинг оқибати жиддий бўлмайди, деган сигнални оларди. Бу борадаги танқидлардан бир кун ўтиб, Қамаши тумани прокуратураси ички ишлар ходимларига нисбатан хизмат текшируви ўтказиш бўйича вилоят ИИБга тақдимнома киритгани маълум қилинди.

Ички ишлар ходимлари билан боғлиқ бошқа воқеалар бундан-да нохушроқ. 11 май куни ички ишлар ходими қўллари боғлиқ ҳолда ётган кишига куч ишлатаётгани акс этган видео тарқалди. Видеода ойналари панжарали хонада оёқ ва қўллари боғланган кишига ички ишлар ходими бир неча марта куч ишлатганини кўриш мумкин. Ходим дастлаб шапалоқ ва мушт билан фуқаронинг бош қисмига урган, кейин бошини эзган ва оғзини латта билан боғлаб қўйган.

Сурхондарё вилояти ИИБга кўра, воқеа Музработ тумани тиббиёт бирлашмасида, мастлик ҳолатидаги шахслар пунктида рўй берган. Эркак маст аҳволда бўлган, у ерга “102”га тушган мурожаат асосида олиб келинган. Расмийларнинг изоҳлашича, ходимнинг фуқарога куч ишлатиш орқали уни тинчлантирмоқчи бўлган, чунки маст эркак беморларнинг тинчини бузиб, қўпол сўзлар билан ҳақоратлашда давом этган. Ички ишлар ходимининг бу ҳаракатлари бўйича хизмат текшируви ўтказиляпти. Прокуратура ҳам терговга қадар текширув ўтказаётганини маълум қилди.

Ички ишлар ходимлари устидан терговга қадар текширувни Тошкентда Миробод туман прокуратураси ҳам ўтказяпти. Бу ерда, ўтган ҳафта хабар берганимиздек, тергов бўлимида гумонланувчига қийноқ қўлланган бўлиши мумкин. Қийноққа учрагани айтилаётган фуқаролардан бири – наманганлик йирик тадбиркор Дилшод Тўрахўжаев. Ички ишлар вазирлиги инвесторнинг тергов бўлимида калтакланганини инкор қилиб, суратдаги жароҳатлар эски эканини айтганди. Тадбиркорнинг адвокати эса, буни рад этиб чиқди. Унинг сўзларига кўра, мижози ички ишлар органига соғ-саломат борган, қаршилик кўрсатмаган, танасидаги жароҳатлар айнан тергов бўлимида пайдо бўлган. Тадбиркорнинг ўзи ҳам омбудсман билан суҳбатда қийноқларни тасдиқлаган. Омбудсманнинг назорат хати ва адвокатнинг аризасини прокуратура ўрганяпти.

Прокуратурадаги коррупция ҳақидаги хабар билан ҳуқуқ органлари мавзусига якун ясаймиз. Маълум бўлишича, 6 май куни Бош прокуратура катта прокурори Э.А. ва Тошкентнинг Учтепа тумани прокуратураси терговчиси А.Д. ҳибсга олинган. Улар фирибгарлик ва пора бериш жиноятларида гумонланяпти. Жиноят тафсилотлари маълум эмас.

Бу ҳафта яна нималар рўй берди?

Uzcard ва Humo банкоматларини интеграциялаш бўйича техник ишлар якунланяпти. Ҳозирча биттадан Uzcard ва Humo банкоматлари ҳар иккала карта турини ҳам қабул қиладиган бўлди. 1 июндан бундай имкониятни ҳамма банкоматларга жорий қилиш бошланади. 2023 йил охиригича терминаллар ҳам интеграция қилиниб, бир тўлов тизимининг картаси билан иккинчи тўлов тизимининг терминали орқали тўлов қилиш мумкин бўлади.

Шавкат Мирзиёев энергетика соҳаси бўйича мажлис ўтказди. Мажлисда президент масъулларга ёзда электр тизимининг узлуксиз ишлашини таъминлаш вазифасини юклади. Бундан ташқари, электр тармоқлари ва трансформаторларни таъмирлаш бўйича 2023 йилга режа қилинган ишлар 1 августгача тугатилиши керак. Қуёш панелларини ўрнатиш бўйича вазифаларни бажармагани учун 7 та туман ва 2 та шаҳар ҳокими ҳайфсан олди. Йил охиригача электромобиллар учун 900 та зарядлаш станцияси ўрнатишга топшириқ берилди.

"
    articels: "Мирзиёев муддатидан илгари президентлик сайловини эълон қилди: бешта партиядан иккитаси унинг номзодини кўрсатди. Тошкентда Сталинга шарафлар айтилди: ИИББ бу қонунга зид эмаслигини айтди. Нашида учун қамалганлар сони кўпаймоқда: янги конституциядаги принцип ишламаяпти. Якунланаётган ҳафта шаҳри – Kun.uz дайжестида."
    descriptions: "Президентликка номзодлар, улуғланган Сталин ва нашида учун қамалишлар серияси — ҳафта дайжести"
    datetime:
    video:
}
1. {
    category: "Jahon"
    img: 
    title: "Jahon Rossiya Ukraine"
    text: "Россиядагилар иккинчи кундирки  украинлар қарши ҳужуми бошланганини айтишмоқда. Чиндан ҳам шундайми? Амалда фронтда нималар бўлмоқда? Москва, Киев ва ҳарбий мухбирларнинг версиялари.
Фото: Clodagh Kilcoyne / Reuters / Scanpiх / LETA

Россия мудофаа вазирлиги жума куни Украина Донецк областида ҳужумга ўтганини тасдиқлади, бир кун олдин эса ҳарбий мухбирларнинг украин кучлари Бахмут ва Соледар йўналишида илгарилаётгани ҳақидаги хабарларини уйдирма деб атаганди. Украина президенти душманни «айрим йўналишларда ортга итқитиб ташлашга муваффақ бўлингани» ҳақида айтди.

«Мудофаа барқарорлигини ошириш мақсадида»

Пайшанба куни кечқурун россиялик ҳарбий мухбирлар ўз телеграм-каналларида фронтнинг бир қанча участкаларида Украинанинг анчадан буён кутилаётган қарши ҳужуми бошлангани ҳақида айтиб ваҳима кўтаришди. Бу ҳақда биринчи навбатда «Вагнер» ХҲК ва унинг асосчиси Евгений Пригожинга алоқадор каналлар хабар тарқатди.

Пригожиннинг ўзи эса кун аввалида биринчи бўлиб тўлқин кўтариб берган, «қарши ҳужум қизғин паллада» экани ва Украина қуролли кучлари бўлинмалари Бахмут атрофида «қанотларга ўтаётгани», Россия армиясининг қанотларни ёпишга масъул бўлган қисмлари эгалланган ҳудудларни «амалда жангсиз» тарк этаётганини айтганди.

Пригожинга яқин бўлган «военкор» Александр Симоновнинг аниқлик киритишича, Украина қуролли кучларининг Бахмутдан 5 километр шимоли-ғарбдаги Богдановка қишлоғи ҳудудидаги ҳужуми муваффақиятли чиққан, бу ерда 9-мотоўқчилар полки «яна бир неча квадрат километр ҳудудни бой берган».

Богдановка Бахмут мудофаачилари учун катта аҳамиятга эга. У Часив Ярдан келувчи трасса бўйида жойлашган - сўнгги ҳафталарда вагнерчилар ушбу йўл ёқасига етиб келган ва Украина армияси Бахмутдаги гарнизон таъминотини асосий йўл орқали олиб бора олмай қолганди.

Россия мудофаа вазирлиги амалда ушбу участкадан чекинилганини тан олди. Богдановкадан шимоли-шарқда Берховка сув омбори жойлашган. Россия ҳарбий идораси баёнотига кўра, Россиянинг «Жанубий» гуруҳи бўлинмалари «мудофаа барқарорлигини ошириш мақсадида» «Берховка сув омборининг қулай шароитларини ҳисобга олган ҳолда» янги чизиқни эгаллаган.

Бу тан олиш Россия мудофаа вазирлиги пресс-релизида матн ичига яширилганди, асосий урғу эса россиялик ҳарбийлар Украина армиясининг фронт чизиғининг турли участкаларидаги бошқа барча ҳужумларини қайтарганига қаратилганди.

Шу билан бирга, Россия мудофаа вазирлиги биринчи марта Соледар шаҳри йўналишида ўз позицияларига йирик қарши ҳужум уюштирилганини тан олди. Унда таъкидланишича, пайшанба куни душман «томонларнинг узунлиги 95 километрдан ортиқ бўлган бутун туташув чизиғи бўйлаб» ҳужум операцияларини амалга оширган.

«Украина қуролли кучлари 26 бор ҳужум уюштирди, унда мингдан ортиқ ҳарбий хизматчи, 40 тагача танклар, шунингдек бошқа ҳарбий ва махсус техникалар иштирок этди», - дейилган пресс-релизда.

Пригожин эса мудофаа вазирлигининг Берховка сув омбори атрофидаги нисбатан қулай чизиқларга ўтилгани ҳақидаги баёнотига зудлик билан реакция билдирди: «Афсуски, бу қайта гуруҳланиш эмас, қочиш эди».
РФ мудофаа вазирлигига алоқадор бўлган канал Rybar телеграм-канали россиялик ҳарбийлар Богдановка — Берховка йўналишида чекинганини тасдиқлади.

«Улкан саъй-ҳаракатлар билан душман тўхтатилди ва ҳатто ортга улоқтирилди»

Украина президенти Володимир Зеленский жума куни Бахмут атрофидаги қарши ҳужумнинг бевосита тасдиғи деб ҳам ҳисоблаш мумкин бўлган баёнот берди.

«Генерал Сирскийнинг ҳисоботини тингладик, унинг бўлинмалари улкан саъй-ҳаракатлар билан душманни тўхтатишган ва ҳатто айрим йўналишларда уларни ортга улоқтирган», - деган Зеленский.

Олександр Сирский - Украина ҚК қуруқлик қўшинлари қўмондони, у ўтган йил ёзидан буён шиддатли жанглар кечаётган Бахмутга тез-тез ташриф буюриб туради.

Украина мудофаа вазири ўринбосари Анна Маляр эса жума куни Бахмут атрофида украин ҳарбийлари бир ҳафта ичида 2 километрга олдинга юргани ҳақида айтди (у бу илгарилаш айнан қайси ҳудудда бўлганига аниқлик киритмаган).

Пайшанба куни Зеленский хорижий нашрларга берган интервюсида Украина ҳали қарши ҳужумга тайёр эмаслигини айтганди. «Биз ўзимизда бор воситалар билан ҳужумга ўтишимиз ҳам мумкин, аммо бу ҳолда йўқотишлар кўпроқ бўлади. Бунга эса йўл қўйиб бўлмайди. Шунинг учун яна бироз кутиш керак. Бизга яна бироз вақт керак», деганди у.

Пригожин эса «Владимир Александрович Зеленский алдаётгани - амалда қарши ҳужум авжида» эканини айтганди.
Бахмутда апрел ойида дрон орқали олинган кадр. Фото: Reuters

Ҳарбий мухбирлар нималар ёзишди?

11 май куни кечқурун Россия босқинини қўллайдиган кўплаб телеграм-каналларда украин ҳарбийлари бир неча ойдан буён кутилаётган қарши ҳужумни бошлашгани ҳақида ёза бошлашди.

«Военкор» Евгений Поддубний 11 май куни кечқурун украин ҳарбийлари Бахмут йўналишида Россия кучларини «қуршаб олиш бўйича операцияни амалга оширишни бошлагани», шунингдек, Бахмутдан шимолдаги Соледар шаҳри атрофида россияликлар мудофааси ёриб ўтилгани ҳақида ёзди. «Душманнинг қарши ҳужуми бошланди, деб ҳисоблаймиз», — дея хулоса қилди у. Бошқа бир пропагандачи, «военкор» Семен Пегов ҳам унинг фикрига қўшилиб, Украина қуролли кучлари Ҳорливка йўналишида ҳам ҳужумга ўтганини хабар қилди.

Шунингдек, Поддубний Харкив атрофида «кун бўйи Украина қуролли кучлари ҳарбий техникалари колонналари Белгород области билан чегара томон ҳаракатлангани» ҳақида хабар берди. «Военкор» Александр Коц ҳам ўз телеграм-каналида шундай маълумотни бўлишди.

RT телеканали мухбири эса Херсон областида Днипронинг ўнг соҳилида катерлар тўпланаётгани ҳақида хабар қилди ва шундай тахминни билдирди: «Афтидан, десант операциясига тайёргарлик кўрилмоқда».

Бу баёнотлар ва уларнинг жузъий ўзгаришлар киритилган вариантлари бошқа ҳарбий каналларда қайта тарқатилди ва бир неча соат ичида телеграмнинг z-сегментида ваҳима уйғотди. Бунга жавобан РФ мудофаа вазирлиги расмий баёнот бериб, «айрим телеграм-каналларда ҳарбий туташув чизиғининг турли участкаларида „мудофаа ёриб ўтилгани“ тўғрисида тарқалган хабарлар ҳақиқатга тўғри келмаслиги»ни билдирди.

Кўп ўтмай ҳарбий мухбирлар ҳам ўз хабарлари оҳангини кескин юмшатишди ва ҳатто «ваҳимага тушмаслик»ка чақира бошлашди. Пегов «ҳужум бугун ҳам, кеча ҳам бошланмагани»ни ёзиб, Украина қуролли кучлари ҳар кунги режимда «заиф нуқталарга зарба беришга уринаётгани»ни қайд этди. Поддубний вазиятни «катта режа доирасидаги локал жанглар олиб бориш» деб таърифлади ва унинг олдинги хабарлари «ваҳима уйғотиш учун асос бўлмагани»ни таъкидлади.

Аммо кейинги кун, 12 май куни РФ мудофаа вазирлиги Украина армияси Бахмут атрофида ҳужумга ўтишга уринганини тасдиқлади ва бу уринишлар гўёки тўхтатилганини маълум қилди. Хусусан, Поддубнийнинг Соледарга ҳужум ҳақидаги хабари ҳам ўз тасдиғини топди.

«Украина кучлари, катта эҳтимол билан, Бахмут атрофидаги локал қарши ҳужумлар давомида россияликларнинг айрим чегара чизиқларини бузиб ўтган ва бу «Вагнер» ва Россия мудофаа вазирлигининг жавоб чораларини кўришига сабаб бўлган. Пригожиннинг ва мудофаа вазирлигининг баёнотлари Россия ахборот майдонида Украинанинг кутилаётган қарши ҳужуми бўйича ваҳима кучайиб бораётганини акс эттиради, шунингдек Кремлнинг Украина муваффақиятлари кўламини камайтирмасликка қарор қилганидан дарак беради», дейилади Америка урушларни ўрганиш институти (ISW)нинг ҳар кунги ҳисоботида. 

"
    descriptions: "Қарши ҳужум бошландими: Бахмут ва Соледар атрофида нималар бўлмоқда?  "
    datetime:
    video:
}
1. {
    category:
    img:
    title:
    text:
    descriptions:
    datetime:
    video:
}
1. {
    category:
    img:
    title:
    text:
    descriptions:
    datetime:
    video:
}1. {
    category:
    img:
    title:
    text:
    descriptions:
    datetime:
    video:
}

1. {
    category:
    img:
    title:
    text:
    descriptions:
    datetime:
    video:
}
1. {
    category:
    img:
    title:
    text:
    descriptions:
    datetime:
    video:
}

